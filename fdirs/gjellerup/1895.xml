<?xml version="1.0" encoding="ISO-8859-1"?>
<!DOCTYPE kalliopework SYSTEM "../../data/kalliopework.dtd">
<kalliopework id="1895" author="gjellerup" status="incomplete" type="poetry">
<workhead>
   <title>Den ældre Eddas Gudesange</title>
   <year>1895</year>
   <notes>
      <note>Den fulde titel er <i>Den ældre Eddas Gudesange</i> / oversatte samt indledede og forklarede af Karl Gjellerup ; med Tegninger af Lorenz Frölich</note>
   </notes>
   <quality>korrektur1</quality>
   <cvs-timestamp>$Id$</cvs-timestamp>
</workhead>
<workbody>

<poem id="gjellerup2002012801">
<head>
   <title>Vafthrudnesmál</title>
   <toctitle>Vafthrudnesmál</toctitle>
   <indextitle>Vafthrudnesmál</indextitle>
   <firstline>Raad mig nu Frigg</firstline>
   <notes>
      <note>Indtastet af Margit Ammentorp efter Karl Gjellerups <i>Den ældre Eddas Gudesange</i>, Thanning &amp; Appels Forlag, 1973.</note>
   </notes>
   <quality>korrektur1,kilde</quality>
</head>
<body>
Odin kvad:
Raad mig nu Frigg,
en Fart har jeg for
ti Vafthrudner at vandre;
i Oldtids-Kundskab
kjæmped jeg gjerne
med ham, den alvise Jætte.

Frigg kvad:
Hjemme heller
Hærfader holdt jeg
her i Guders Gaarde.
Ingen Jætte
jævnstærk tror jeg
med Vafthrudner at være.

Odin kvad:
Mangt jeg foer,
mangt jeg fristed,
mangt har jeg Magter prøvet;
vide jeg vil,
hvor i Vafthrudners
Sals-Bolig det staaer.

Frigg kvad:
Held din Bortgang,
held din Hjemkomst,
held dig vorde paa Vei!
Dit Vid due,
naar du Slægt-Fader,
mæler jævne Jætten.

Foer da Odin
Ordkløgt at friste
med hin alvise Jætte.
Til Hallen han kom,
Ims Fader havde,
flux gik Ygg der ind.

Odin kvad:
Hil dig Vafthrudner!
Til Hal kom jeg
for dig selv at skue.
Først vil jeg vide,
om vis du er
eller alt-vidende, Jætte.

Vafthrudner kvad:
Hvilken Mand er det,
som i mine Sale
om sig kaster med Ord?
Levende ei
du lukkes af Hal,
viger dit Vid for vort.

Odin kvad:
Gangraad jeg hedder,
min Gang har ført mig
tørstig til Thurse-Sale;
Gjæste-Venskab
- vidt jeg vandred
venter jeg af dig Jætte.

Vafthrudner kvad:
Hvi vil da, Gangraad!
fra Gulv du mæle?
gak til Sæde i Sal!
Kappes vi vil,
hvo kyndigst kaldes,
Gjæst eller den gamle Taler.

Odin kvad:
Ringe Mand,
som til rig kommer,
tale til Tarv eller tie.
Ord-Gyden
gavner ham ilde,
naar han til en Koldsindet kommer.

Vafthrudner kvad:
Siig mig, Gangraad!
- da paa Gulv du vil
Kundskab lade kjende -:
hvad den Hest hedder,
paa Himlen drager
Dag over Drot og Folk.

Odin kvad:
Skinfaxe han hedder,
som drager den skjære
Dag over Drot og Folk;
Ypperst af Heste
agte ham Redgother;
høit lyser Hingstens Man.

Vafthrudner kvad:
Siig det, Gangraad
- da paa Gulv du vil
Kundskab lade kjende - :
hvad det Ørs hedder,
som østfra drager
Nat over naadige Magter.

Odin kvad:
Rimfaxe han hedder,
paa Himlen drager
Nat over naadige Magter;
Mile-Draaber
hver Morgen han fælder,
deden kommer Dugg i Dale.

Vafthrudner kvad:
Siig det, Gangraad
- da paa Gulv du vil
Kundskab lade kjende -:
hvad den Aa hedder,
som mellem Jætter
og Guder Grund deler.

Odin kvad:
Ifing hedder Aa,
som mellem Jætter
og Guder Grund deler,
aaben hun rinder
gjennem alle Dage, -
ei kommer Is paa Aa.

Vafthrudner kvad:
Siig det Gangraad!
- da paa Gulv du vil
Kundskab lade kjende -:
hvad den Slette hedder,
hvor til Strid skal stevne
Surt og de gode Guder.

Odin kvad:
Vigrid hedder Sletten,
hvor til Strid skal stevne
Surt og de Gode Guder,
hundred Røster
holder den hver Led
slig blev Sletten dem tilmaalt.

Vafthrudner kvad:
Bravt har du svaret;
bænk dig nu hos Jætten
og tale vi siddende sammen!
Hoved vort
skal i Hal vi vædde,
Gjæst!  udi god Kundskab.

Odin kvad:
Siig mig da først
- om dit Vid duer
Og du, Vafthrudner! veed det: -
Hveden mon Jord
og den hvalte Himmel
kom? du kloge Jætte.

Vafthrudner kvad:
Af Ymers Kjød
blev Jorden skabt,
og af Knoglerne Klipper;
af den rimkolde Jættes
Hjeneskal Himlen,
og af Saar-Sveden Sø.

Odin kvad:
Siig for det andet
- om dit vid duer
og du Vafthrudner! veed det:
Hveden Maane kom,
over Mænd at fare,
ligesaa og Sol?

Vafthrudner kvad:
Mundilfare han hedder,
er Maanens Fader
ligesaa og Sols:
Himmel-Veien de hver Dag vandre,
Mænd til Aare-Maal.

Odin kvad:
Siig for det tredje,
da de snild dig nævne,
om du, Vafthrudner! veed det: -
Hveden Dag farer
over Drot og Folk
saa og Nat med Næde?

Vafthrudner kvad:
Delling han hedder,
er Dags Fader,
og Nat blev avlet af Nørr,
Ny og Næde
skabte naadige Magter
Mænd til Aare-Maal!

Odin kvad:
Siig for det fjerde,
da hin Frode du nævnes,
og om du, Vafthrudner, veed det: -
hveden Vinter kom
og den varme Sommer
længst blandt Livets Magter?

Vafthrudner kvad:
Vindsval han hedder,
han er Vintrens Fader,
og Sommerens er Svaasud;
af Vaasad
var Vindsval avlet,
koldsindet er alt det Kuld.

Odin kvad:
Siig for det femte,
da hin Frode du nævnes,
og om du, Vafthrudner, veed det:
hvo er af Aser
eller Ymers Ætter
ældst i Oldtid skabt?

Vafthrudner kvad:
Talløse Vintre
før Jorden var,
da blev Bergelmer baaren;
Thrudgelmer
var Thursens Fader,
og Fa'r-Fader Aargelmer.

Siig for det sjette,
da de snild dig nævne,
og om du, Vafthrudner, veed det: -
hveden Aurgelmer kom
blandt Jætters Sønner
først, den fremvise Jætte?

Vafthrudner kvad:
Faa Elivaager
Edderdryp stænked,
det voxed og Jætten var;
deden alle
vore Ætter komme,
fordi er de alle onde.

Odin kvad:
Siig for det syvende,
da snild de dig nævne,
og om du, Vafthrudner, veed det:
hvorlunde fil børn
den barske Jætte
foruden Gyges Gammen?

Vafthrudner kvad:
Under Thursens Arm
tro der voxed
Mø og Mand sammen;
Fod ved Fod
fødte for Jætten
Sexhovedet Søn.

Odin kvad:
Siig for det ottende,
da snild de dig nævne,
og om du, Vafthrudner! veed det:
hvad først du mendes
og fremmest veed,
thi alvis er du, o Jætte!

Vafthrudner kvad:
Talløse Vintre,
før Jord blev til,
da var Bergelmer baaren;
det mindes jeg først,
da Jætten, hin Frode,
blev i Baad bænket.

Odin kvad:
Siig for det niende,
da snild de dig nævne,
og om du, Vafthrudner, veed det: -
hveden kommer Vind,
over Vove farer,
aldrig den selv man ser.

Vafthrudner kvad:
Hræsvelg han hedder,
ved Himlens Rand
sidder i Ørnens Ham Jætten;
fra hans Vinger, kvædes der,
Vinden kommer,
over alle Mænd.

Odin kvad:
siig for det Tiende,
da alt hvad times
Guder du veed, o Vafthrudner!
hveden kom Njord
blandt Aser at nævnes,
skjøndt ej han af Aser avledes.

Vafthrudner kvad:
I Vanehjem skabte
ham vise Magter
og gav ham Guder til Gidsel.
Ved Aldrenes ende
atter han kommer
hjem til vise Vaner.

Odin kvad:
Siig for det Ellevte,
da snild du nævnes,
og om du, Vafthrudne, veed det:
hvor Mænd på Thun
---------------------
mødes hver Dag i Dræbning.

Vafthrudner kvad:
Alle Einherjer
paa Odins Thun
mødes hver Dag i Dræbning.
Val de kaare,
fra Kamp de ride,
sidde de sonede sammen.

Odin kvad:
Siig for det Tolvte,
hvi alt hvad times
Guder du veed, o Vafthrudner!
om Jætters Runer
og alle Guders
du det Sandeste sige.

Vafthrudner kvad:
Om Jættens Runer
og alle Guders
kan jeg Sandt sige;
ni Verdner saae jeg,
nederst Niflhel,
didned Mennesker dø.

Odin kvad:
Mangt jeg foer,
mangt jeg fristed,
mangt har jeg Magter prøvet;
hvilke Mennesker leve,
naar ledet er
den frygtelige Fimbulvinter?

Vafthrudner kvad:
Liv og Livthraser
lønlig mon leve
Morgen-Dugg
til Mad de have,
af dem Ætterne avles.

Odin kvad:
Mangt jeg foer,
mangt jeg fristed,
mangt har jeg Magter prøvet;
Hveden kommer Sol
paa Himmel-Sletten,
naar Ulven har denne dræbt?

Vafthrudner kvad:
Eneste Datter
Alfrødul føder,
før hende Ulven æder;
hin Mø skal,
naar Magterne dø,
Moderens Veie vandre.

Odin kvad:
Mangt jeg foer,
mangt jeg fristed,
mangt har jeg Magter prøvet;
hvad hedde de Møer,
over Hav haste?
viise fare de vide.

Vafthrudner kvad:
Trende Flokke
- over Torp de falde -
af Møgthrases Møer:
ei andre Fylgier
findes i Verden,
endog de blandt Jætter avledes.

Odin kvad:
Mangt jeg foer,
mangt jeg fristed,
mangt har jeg Magter prøvet:
hvilke Aser raade
for Guders Eie,
naar sluknet er Surts Lue?

Vafthrudner kvad:
Vidar boer
med Vale i Borg,
naar sluknet er Surts Lue,
Mode og Magne
skulle Mjølner have,
naar Vingthor er veiet.

Odin kvad:
Mangt jeg foer,
mangt jeg fristed,
mangt har jeg Magter prøvet:
hvad lægger Odins
Alder øde,
naar Guderne gaa til Grunde?

Vafthrudner kvad:
Ulv skal sluge
Slægters Fader,
ham mon Vidar hævne;
i Kamp kløver
kjækt han Kjæven
paa den onde Ulv.

Odin Kvad:
Mangt jeg foer,
mangt jeg fristed,
mangt har jeg Magter prøvet:
Hvad mælte Odin
i Øret paa Balder,
før han paa Baal bares?

Vafthrudner kvad:
Ingen det veed,
hvad i aarle Old
du sagde i Sønnens Øre;
med feig Mund
jeg mælte om Runer
og om Skabernes Skjæbne.
</body>
</poem>

<poem id="gjellerup2002012802">
<head>
   <title>Grimnesmál</title>
   <toctitle>Grimnesmál</toctitle>
   <indextitle>Grimnesmál</indextitle>
   <firstline>Din Brynde Baal!</firstline>
   <notes>
      <note>Indtastet af Margit Ammentorp efter Karl Gjellerups <i>Den ældre Eddas Gudesange</i>, Thanning &amp; Appels Forlag, 1973.</note>
      <note>Margit skriver »Når jeg har lavet nogle linjer med korte streger, angiver de lakuner i teksten.  Der er nogle vers, som ikke har samme antal linjer som de fleste, jeg ved ikke hvorfor.«</note>
   </notes>
   <quality>korrektur1,kilde</quality>
</head>
<body>
KONG RØDINGS SØNNER.
<wrap>Kong Røding havde to Sønner; den ene hed Agnar og den anden Geirrød.</wrap>
<wrap>   Agnar var ti Vintre og Geirrød otte Vintre. De to roede i Baad med deres Snører paa Smaafiskeri; Vinden drev dem ud paa Havet. I Natmørket strandede de ved Land og ginge op, funde en Indsidder; der vare de om Vintren. Kjærlingen fostrede Agnar, og Bonden fostrede Geirrød og gav ham Raad. I Vaar flyede fik Bonden dem Skib; og da de, Kjærlingen og han, førte dem til Stranden, da mælte Bonden Enetale med Geirrød. De finge Bør og kom til deres Faders Landeplads. Geirrød var foran i Skibet; han sprang op paa Land og stødte Skibet ud og mælte: "Far du nu did, hvor Troldtøi tage dig".  Skibet drev ud paa Havet. Men Geirrød gik op til Gaarden ; han blev der vel modtagen, og hans Fader var da død. Blev da Geirrød tagen til Konge og blev en berømmelig Mand.</wrap>
<wrap>   Odin og Frigg sadde i Hlidskjalv og saae over alle Verdner. Odin mælte: "Ser du Agnar, din Fostersøn, hvor han avler Børn med en Gyge i Hulen? Men Geirrød, min Fostersøn, er Konge og styrer Landet". Frigg siger: "Han er en saadan Madgnier, at han piner sine Gjæster, hvis ham tykkes, at for mange komme". Odin siger, at det er den største Løgn; de vædde om denne Sag.  Frigg sendte sin Terne Fulla til Geirrød. Hun bad Kongen vare sig, at ikke den tryllekyndige Mand, som der var kommen i Land, skulde forgjøre ham, og sagde det Kjendetegn derpaa, at ingen Hund var saa vild, at den monne springe paa ham. Men det var den største Usandhed, at Kong Geirrød ikke var gjæstfri; og dog lader han lægge Haand paa den Mand, som Hundene ikke vovede sig til Han var i blaa Kappe og kaldte sig Grimner og sagde ikke mer om sig, skjøndt han blev adspurgt. Kongen lod ham pine til at sige og sætte mellem to Ilde, og sad han der otte Nætter. Kong Geirrød havde da en Søn, ti Vintre gammel og hed Agnar efter hans Broder. Agnar gik til Grimner og gav hannem et fyldt Horn at drikke og sagde, at Kongen gjorde ilde, da han lod ham pine sagesløs. Grimner tømte det ; - da var Ilden kommen saa, at Kappen brændte paa Grimner ; han kvad:</wrap>

<i><b>Grimnesmál.</b></i>

Din Brynde Baal!
blusser for brændende;
vig fra mig, vævre Lue!
Skindet svides,
skjøndt jeg løfter det,
flammen i Kappen fænger.

Otte Nætter
mellem Ilde sad jeg,
og ingen bød mig at æde,
uden kun Agnar,
som ene skal raade
for Gotherne, Geirrøds Søn.

Hil dig Agnar,
som hil dig byder
Veratyr at være!
for een Drik
aldrig skal der
bedre Løn dig bydes.

Helligt er et Land,
som ligge jeg ser,
Aser og Alfer nær;
Gladhjem det hedder,
hvor gylden-fager
Valhal straaler saa vide.

Kjendelig let
er for de kommende
Salshuset at se;
med Spyd til Sparrer,
skjoldtækt Sal,
Brynjer paa Bænke bredt.

Kjendelig let
er for de kommende
Salshuset at se.
Ulv hænger der
vester for Dør,
Ørn spreder Vinger over.

Thund tuder,
Thjodvitnes Fisk
leger fro i Flod;
Aa-Strømmen
for stærk tykkes
Val-Flokken at vade.

Valgrind det hedder,
paa Vangen staar,
helligt for hellige Døre;
gammelt er Gitter,
det gjætte Faa,
hvordan det i Laas er lukket.

Femhundred Døre
og dertil firti
tykkes mig paa Valhal være;
otte hundred
ad een Dør udgaa,
naar de skal mod Fenre fare.

Heidrun hun hedder,
paa Hallen staar,
og bider af Læraads Løv;
Kar hun fylder
med klaren Mjød,
ej bliver dyrtid paa Drik.

Eikthymer han hedder,
paa Hallen staar,
og bider af Læraads Løv;
af Hornene hans
det drypper i Hvergelme,
deden faa Vandene Veie.

Ulls yndest
og alle Guders
faar hvo først rører Flammen;
Verdner aabnes
for Asers Sønner,
naar Kjedlerne tages af Krog.

Mit Syn jeg nu løfted
for Seirsguders Sønner,
dermed er Hjelp forjættet;
for alle Aser
skal det aabenbares
udi Æges Ølsal.

Grim jeg hed,
Gangleri hed jeg
Herjan og Hjalmbere,
Thek og Thride,
Thunn og Unn,
Helblinde og Haar;

Sad og Svidal
og Sangtal,
Herteit og Hnikar,
med eet navn
nævntes jeg aldrig,
siden jeg blandt Folk foer.

Du har Ølrus, Girrød!
er ganske drukken
--------------------
mangt du misted
med min Bistand
og alle Einherjers Yndest.

Mangt har jeg sagt dig,
du mindes lidt;
Venner volde dig Ve:
min Vens Sværd
ser jeg ligge
ganske i Blod badet.

Egg-saaret Val
mon Ygg nu have,
dit Liv, veed jeg er ledet:
umilde er Diser;
nu kan Odin du se,
nærm dig nu, om du naaer det!


<wrap>Kong Geirrød sad og havde Sværdet over Knæet og halvt draget. Som han hørte, at Odin var kommen der, da stod han op og vilde tage Odin fra Ilden.  Sværdet slap ham af Hænde og vendte Hjaltet nedad. Kongen snublede med Foden og faldt fremover, og Sværdet stod igjennem ham og han fik sin Bane. Odin forsvandt da, og Agnar var Konge der længe efter.</wrap>




<i><b>Gude-Boligerne.</b></i>

Helligt er Land,
som ligge jeg ser
Aser og Alfer nær;
men i Thrudhjem
Thor skal være,
indtil magterne mødes.

Ydal det hedder
hvor Ull haver
bygget Salene sine;
Alfhjem Guder
gave til Freyr
i Tiders Gry til Tand-gave

En tredje Bygd er,
der tækked Guder
salig med Sølv Salen:
Valaskjalv
hvælvede skjønt
Guden i Tiders Gry.

søkvabek det hedder,
det som de svale
Bølger henover bruse;
der Odin drikker
daglig med Saga
glad af gyldne Krus.

Gladhjem det hedder,
hvor gylden-fager
Valhal straaler saa vide;
og der kaarer
daglig Hropt
Val af Vaaben-veiede.

Thrymhjem det hedder,
hvor Thjasse boede,
Jætten den meget mægtige,
og nu Skade bygger,
den skjære Brud,
i Faderens gamle Gaard.

Bredglans det hedder,
hvor Balder har
bygget Salene sine:
udi det Land,
hvor det ligger  veed jeg
lidet af lede Runer.

Himmelbjerg det hedder,
hvor Heimdal siges
at raade for Templer rige;
der Guders Vogter
i velbygt Gaard
drikker glad den gode Mjød.

Folkvang det hedder,
hvor Freya raader
for Valg af Sæder i Sal;
den halve Val
hun hver dag vælger,
og Odin Hælften har.

Glitner det hedder;
med Guld-Søiler
og Sølv-tækket det staar;
der færdes Forsete
de fleste Dage
og stiller hver en Strid.

Noatun det hedder,
hvor Njord haver
bygget Salene sine.
Mændenes Fyrste,
den feil-frie,
for høitbygt Helligdom raader.

Ris der groer,
og Græs er høit
I Vidars Land Vide;
siger fra Sadel
Sønnen sig der
dristig til Fa'rbanes Drab.

Fenhundred Rum
og dertil firti
Bilskirne rundeligt rummer;
blandt alle Huse,
der have Tag,
veed jeg min Søns er størst.




<i><b>Om Livet i Valhal.</b></i>

Andhrimner
lader i Eldhrimner
Sækrimner syde,
bedst af Flesk:
men Faa det vide,
hvad der er Einherjers Æde.

Gere og Freke
fodrer den kampvante
Hær-Fader fro: -
men kun af Vin
den vaaben.kyndige
Odin altid lever.

Hugin og Munin
monne hver Morgen
flyve over Jordens Flade:
jeg ængstes for Hugin,
om atter han kommer,
end mer for Munin jeg ængstes.




<i><b>Om Yggdrasil.</b></i>

Trende Rødder
til tre Sider gaa
under Yggdrasils Ask;
under een boer Hel,
under anden Rimthurser,
under tredje Menneske-Mænd.

-------------------

Ratatosk den hedder,
som rende skal
opad Yggdrasils Ask;
Ørns Ord skal
fra oven han bære
og sige til Nidhugg nede.

Fire Hjorte
de friske Blade
nippe med strakte Nakker
Dain og Dvalin,
Dunør og Dyratror
----------------------

Orme ligge fler
under Yggdrasils Ask
end uviis Abe sig tænker:
Goin og Moin,
Grafvitnes Sønner,
Graabak og Grafvøllod.
Afner og Svafner
skal altid, tror jeg,
Træets Grene gnave.

Yggdrasils Ask
udstaar af Men
mer end Mænd vide;
Hjort bider af Top
og Trøske Stamme,
Nidhugg nager forneden.




<i><b>Om Solen og om Jords og Himmels Skabelse.</b></i>

Aarvak og Alsvinn
skulle op heden
svedige Solen drage;
under deres Bug
har blide Aser
Jern-Svaling skjult.

Svalin hedder
- for Sol det staar-
Skjold for den skinnende Gud;
Bjærg og Brænding
skal brænde, veed jeg,
dersom det fra falder.

Skoll hedder Ulv,
som den skjære Gud
indtil Jærnved jager,
en anden Hate,
Hrodvitnes Søn
foran den Himmel-Brud farer.

      * * *


Af Ymes Jættekjød
Jorden skabtes
og af Saar-Sveden Sø;
Bjerge af Benene,
Buske af Haaret,
Himlen af Hovedskallen.

Og af hans Bryn
de blide Aser
danned Mændenes Midgaard;
af Hjernemassen
alle de mørke
Uvejrs-Skyer skabtes.




<b><i>Navne-optællinger</i></b>

<i>Floderne.</i>

Sid og vid,
Sæken og Æken,
Sval og Gunnthro,
Fjørm og Fimbolthul,
Rin og Rinnande,
Gipol og Gopul,
Gømul og Geirvimul,
der strømme om Guders Gaarde.
Thyn og Vin,
Thøll og Høll,
Grad og Gunnthoren.

Vina hedder en,
Vegsvin en anden,
en tredje Thjodnuma;
Nyt og Nøt,
Nønn og Hrønn,
Slid og Hrid,
Sylg og Ylg,
Vid og Van,
Vønd og Strønd,
Gjøll og Leipt,
der løbe ved Mandhjem
og løbe til Hel heden.

Kørmt og Ørmt
og de to Kerløger
de tvende hvor Thor skal vade,
hver en Dag,
naar til Doms han drager
til Yggdrasils Ask;
Thi Asernes Bro
luende brænder,
hellige Vande hedes.


<i>Gudernes Heste.</i>

Glad og Gyller,
Gler og Skeidbrimer,
Sølvtop og Siner,
Gisl og Falhovne,
Gultop og Letfod,
de Gangere Guderne ride,
hver en Dag,
naar til Doms de drage,
til Yggdrasils Ask.


<i>Valhals Skjænkemøer.</i>

Hrist og Mist
Mjødhorn mig række,
Skeggøld og Skøgul;
Hild og Thrud,
Hløkk og Hærfjøtur,
Gøll og Geirønul,
Randgrid og Raadgrid
og Regenleif
bringe Einherjer Øl.


<i>De bedste Ting.</i>

Ivaldes Sønner
i Oldtid ginge,
Skibladner at skabe;
det bedste Skib
til den skjære Freyr,
Njørds naadige Søn.

Yggdrasils Ask
er ypperst af Træer
og Skibladner af Skibe,
Odin af Aser
og Sleipner af Ørs,
Bifrost af Broer
og Brage af Skjalde,
Haabrok af Høge,
af Hunde Garm.




<b><i>Odins Navne</i></b>

Bileyg, Baaleyg,
Bølverk, Fjølner,
Grim og Grimner,
Glapsvinn, Fjølsvinn,
Sidhat, Sidskæg,
Seirfader, Hnikod,
Alfader, Valfader,
Atrid, Farmatyr.

Grimner hed jeg
hos Kong Geirrød
og hos Aasmund Jalk;
og Kjalar da,
mens jeg med Kjælken drog,
Thror paa Thinge,
Vidur paa Val,
Oske og Ome,
Jævnhøi og Biflinde,
Gøndler og Haarbard blandt Guder.

Svithur og Svidrer
hed jeg hos Søkmime
og gjækked den gamle Jætte,
da jeg Midvitnes
mægtige Søns
Enebane blev.

Odin jeg hedder,
Ygg jeg hed,
tidligere Thund jeg kaldtes,
Vakr og Skilfing,
Vaafod og Hropatyr
Gaut og Jalk blandt Guder,
Ofner og Svafner,
de blev, synes jeg,
Alle til mig, den ene.
</body>
</poem>

<poem id="gjellerup2002012803">
<head>
   <title>Vegtamskvide</title>
   <toctitle>Vegtamskvide</toctitle>
   <indextitle>Vegtamskvide</indextitle>
   <firstline>Ginge Aser</firstline>
   <notes>
      <note>Indtastet af Margit Ammentorp efter Karl Gjellerups <i>Den ældre Eddas Gudesange</i>, Thanning &amp; Appels Forlag, 1973.</note>
   </notes>
   <quality>korrektur1,kilde</quality>
</head>
<body>
Ginge Aser
alle til Thing
og Asynjer alle til Stevne;
derom raadslog
rige Guder
hvad Balders tunge
Drømme betød.

Op stod Odin
den gamle As,
han paa Sleipner
Sadel lagde,
deden han ned
til Niflhel red,
mødte en Hund,
der fra Hel kom.

Den var blodig
paa Bryst foran,
gol længe mod
Galders Fader;
frem red Odin,
Farvei drøned,
han kom til Hels
det høie Hus.

Der red Odin
øster for Dør,
hvor han Vølvens
Gravsted vidste;
for den vise
Valgalder han kvad;
nødig hun opstod
og Lig-Ord nynned.

"Hvo er den Mand,
for mig ukjendt,
der mig har voldt
mødefuld Vei?
med Sne blev jeg snet,
slagen med Regn,
Dugg over drev,
død var jeg længst".

Odin kvad:
"Vegtam jeg hedder,
er Valtams Søn,
mæl du om Hel,
jeg melder om Jord.
For hvem er Bænke
med Ringe bredt',
og Gulv fagert
med Guld belagt?"

Vølven kvad:
Mjød for Balder
her brygget staar,
saa skjær en drik
- Skjold ligger over -

----------------

og As-Sønner
i angst Venten.
nødig jeg talte,
nu vil jeg tie.

Odin kvad:
Ti ei Vølve!
fritte jeg vil,
til alt jeg kender;
end maa jeg vide:
hvo mon Balders
Bane blive,
og Odins Søn
Aldren røve?

Vølven kvad:
Høit bærer Hød
den herlige Væxt

-----------------

han mon Balders
Bane blive
og Odins Søn
Aldren røve.
Nødig jeg talte,
nu vil jeg tie.

Odin kvad:
Ti ei, Vølve!
fritte jeg vil
til alt jeg kjender;
end maa jeg vide:
hvo skal Hadet
med Hevn stille,
og Balders Bane
paa Baal bringe?

Vølven kvad:
Rind i Vestsal
Vale føder,
natgammel strider
hin Odin-Søn;
ei Haand han toer,
ei Haar kjæmmer,
før Balders Fjende
paa Baal han bær'.
Nødig jeg talte,
nu vil jeg tie.

Odin kvad:
Ti ei, Vølve!
fritte jeg vil
til Alt jeg kjender;
end maa jeg vide:
hvilke mø'r over
den Elskte græde
og kaste mod Himlen
Hals-Skjøderne?

Vølven kvad:
ei er du Vegtam,
som jeg vented;
heller er du Odin,
den gamle As.

Odin kvad:
Ei er du Vølve
eller vis Kvinde,
heller er du trende
Thursers Moder.

Vølven kvad:
Rid hjem Odin!
vær overmodig!
siden du Mænd
besøger atter,
naar lænken falder
af Lokes Lemmer,
Fjender møde
til Magters Fald.
</body>
</poem>

<poem id="gjellerup2006041901">
<head>
   <title>Havamál</title>
   <firstline>Ved alle Døre, før ind man gaar</firstline>
   <notes>
      <note>Indtastet af Iwan Bonnén efter Karl Gjellerup: <i>Den ældre Eddas Gudesange</i>, P.G. Philipsens Forlag, Kbh., 1895..</note>
   </notes>
   <quality>korrektur1,kilde</quality>
</head>
<body>
I. Sprogenes Bog. 

1. 
Ved alle Døre, før ind man gaar, 
speide man skal, 
skue man skal; 
thi uvist er at vide, hvor Uvenner sidde 
foran paa Gulvets Fjæle. 

2. 
Gavmilde, hil jer! Gjæst er indkommen, 
hvor skal han Sæde søge? 
Den ei dvæler, som for Døre 
skal sin Fremgang friste. 

3. 
Ild har Behov, hvo ind er kommen 
og er paa Knæene kold. 
Mad og Klæder er Mandens Tarv, 
som haver paa Fjeld faret. 

4. 
Vand har Behov, hvo til Vesper kommer, 
Haand-Klæde og Hilsen, 
venligt Væsen - om han vinde det kan - 
Tale og lydhør Tavshed. 

5. 
Vid har Behov, hvo vide vandrer, 
Alt gaar saa jævnt hjemme; 
Øie-Skive vorder, hvo Intet veed 
og sammen med Snilde sidder. 

6. 
Ei af sin kløgt skal Mand sig kry, 
heller sindig i Sinde; 
tavs den Kloge til Hjemgaard kommer; 
sjelden voldes Varsomme Ve. 

7. 
Den varsomme Gjæst, der til Vesper kommer, 
tier med lydhør Tavshed; 
lytter med Øre, lurer med Øie, - 
slig Speiden er Vismands Vane. 

8. 
Taaben gloer, naar til Gilde han kommer, 
mumler i Skjæg og skuler; 
alt saasnart en Slurk han faar, 
ligger for Dag hans Dumhed. 

9. 
Ei holde man sig til Kruset, drikke dog høvisk Mjød, 
tale til Tarv eller tie; 
ei lægger Nogen dig det til Last, 
at du gaar snart at sove. 

10. 
Graadig Mand uden Menneskevid 
æder sig Alderssvaghed til; - 
Mangen til Latter i Kloges Lag 
blot ved sin Bug blev. 

11. 
Hjorde vide, naar hjem de skulle, 
og da de af Græs gange; 
men usnild Mand aldrig kjender 
egen Maves Maal. 

12. 
Usselryggen, den ilde-sindede, 
spotter over dit og dat; 
ei han veed, hvad vide han burde, 
at ei han for Feil er fri. - 

13. 
Usnild Mand mener at Alle, 
der smile vænt, er hans Venner; 
ei han mærker, at Ondt om ham mæles, 
naar han blandt Snilde sidder. 

14. 
Usnild Mand mener at Alle, 
der smile vænt, er hans Venner; 
tidsnok han mærker, naar paa Thinge han møder, 
at han har Faa til Forsvar. 

15. 
Usnild Mand mener at vide Alt, 
blot han har Balgen bjerget; 
ei han veed at vælge sit Svar, 
naar Kloge gaa ham paa Klingen. 

16. 
Usnild Mand, der blandt Mennesker kommer, 
ham er det tjenstligst at tie. 
Andre ei aner, at Intet han kan, 
naar ei han for meget mæler. 

17. 
Viis tykkes sig den, som veed at spørge, 
og sige hvad Andre sagde; 
Intet skjule kan Slægters Sønner, 
hvad først er ude blandt Folk. 

18. 
I Overflod mæler, hvo aldrig tier, 
Ørkesløse Ord; - 
rapmælt Tunge, som render uden Tøile, 
snakker sig ofte til Skade. 

19. 
Ingen gjøre Anden til Øieskive, 
naar han til Gjæstebud gaar; 
ofte tykkes sig vis, hvo uspurgt vorder, 
og tørskindet kan tvære. 

20. 
Vis sig tykkes, naar Flugt han tager, 
en Gjæst som har Gjæst gjækket; 
lidet mærker den, over Bordet ler, 
at han blandt Gramme griner. 

21. 
Mange Mænd mene hinanden vel 
og feide dog over Fadet; 
stedse er det Slægters Stof til Strid, 
Gjæst kives med Gjæst. 

22. 
Aarle Maaltid skal Manden tage, 
ei fastende komme til Fest; 
sidder og hænger, ser forhungret ud, 
og kan om faa Ting fritte. 

23. 
Gange du skal, skal Gjæst ei være 
stedse paa samme Sted; 
Liflig bliver led, naar længe han sidder 
paa de fremmede Fjæle. 

24. 
Bo er bedst, om end lidet det er, 
i sit Hus er enhver Herre. 
Har du to Gjeder og en vidietækt Hytte, - 
det er dog bedre end Bøn. 

25. 
Bo er bedst, om end lidet det er, 
i sit Hus er enhver Herre. 
Hjertet bløder hos den der maa bede 
om Mad til hvert et Maaltid. 

26. 
Vaaben og Klæder skal Venner vexle, 
sligt paa dem selv synes; 
Giver og Gjengiver blive gamle Venner, 
om vedblivende Alt gaar vel. 

27. 
Ven for sin Ven skal en Mand være 
for ham og for hans Ven; 
men ingen Mand skal sin Uvens 
Venners Ven være. 

28. 
Har du en Anden, som ilde du troer 
og vil dog Godt af ham vinde: - 
fagert du mæle med ham og falsk det mene, 
giv løs Tale for Løgn. 

30. 
End Et om ham, hvem ilde du troer, 
og paa hvis Sind du ei stoler: 
le skal du med ham og listig mæle 
Lønnen være Gavens Lige. 

31. 
Ung var jeg fordum, ensom jeg foer; 
da forvilded jeg mig paa Veien; 
Rig jeg mig tyktes, da en Anden jeg traf: 
Mand er Mands Gammen. 

32. 
Fyrren paa Torp trives ei, frønnes 
blottet for Bark og Bar; 
slig er den Mand, hvem slet Ingen elsker, 
hvi skal han længe leve? 

33. 
Hedere end Ild, brænder blandt onde Venner 
Fred i fem Dage, 
og slukner da, naar den sjette kommer, 
som aldrig der Venskab var. 

34. 
Ikke meget en Mand skal give, 
tidt kjøbes Lov for lidt; 
med en halv Lev og heldende Krus 
jeg mig en Fælle fik. 

35. 
Brand af Brand brænder til brændt den er, 
Ild tændes af Ild. 
Mand for Mand: er ved Mælet kundbar, 
dum bliver den der tier 

36. 
Aarle skal opstaa, hvo der vil Andens 
Liv og Løsøre have; 
sjelden fanger liggende Ulv et Laar, 
eller sovende Mand Seir. 

37. 
Aarle skal opstaa, hvem Arbeidere fattes 
og gaa sin Gjerning at røgte; 
meget sinkes hvo om Morgenen sover, 
Raskhed er halv Rigdom. 

38. 
Tørre Bjælker og Næver til Tækning 
derpaa veed Manden Maal; 
veed og hvormeget Ved forslaar 
til Halvaar og til Hælvten. 

39. 
Toet og mæt ride Mand til Thinge 
om end ei kostbart klædt; 
ved Sko og Brog sig Ingen skamme, 
og heller ei ved sin Hest. 

40. 
Den klaprer og snapper, naar den kommer til Søerne, 
Ørnen paa det urgamle Hav; 
saa er en Mand, der blandt Mange 
kommer og har Formælere faa. 

41. 
Spørge og svare den Vise skal, 
om han vil klog kaldes; 
vide ene og ei selvanden, 
Thinget veed hvad tre veed. 

42. 
Den Snilde i Raad skal sin Styrke 
holdt i Ave have; 
det han finder, naar blandt Frøkne han kommer, 
at Ingen er aller-kjækkest. 

43. 
Varsom og vagtsom hver Mand være, 
tøvende med Venne-Tiltro; 
ofte for Ord, som til Andre sagdes, 
maa man Bod byde. 

44. 
Meget for tidlig jeg mangt Sted kom 
og for sent til somme; 
Øl var drukket eller ulavet, 
sjelden finder Brydsom Bryg. 

45. 
Her og hist blev til Hus jeg buden, 
hvis jeg kræved ei Mad til Maaltld, 
eller to Skinker hang hos min tro Ven, 
naar jeg havde een ædt. 

46. 
Ild er det bedste, for Ætters Børn 
dernæst Sol at se 
og god Helsen, om den kan haves, 
og uden Last at leve. 

47. 
En Mand er ei Stakkel om end han skranter; 
somme er sæl ved Sønner, 
somme ved Frænder, somme ved Formue; 
somme ved velgjort værk. 

48. 
Bedre i Live end ligge paa Baar, 
den Kvæge faar sig vel Kvæg, 
Blusse saae jeg Baal for Rigmand, 
selv laa han død for Dør. 

49. 
Halt rider Hest, Haandløs driver Hjord, 
Døv er dygtig i Dyst;, 
Blind har det bedre end Brændt har det, 
et Lig er til liden Nytte. 

50. 
Søn er bedre skjøndt sent født, 
Naar Faders Liv er ledet; 
Sjelden Bautasten staa ved Vei; 
uden reiste af Maag for Maag. 

51. 
Ei veed en Mand, som Intet veed: 
Mangen vorder Overflods Abe. 
En er rig og arm en Anden, 
Ingen bør derfor dadles. 

52. 
Fæ døer, Frænder døer, 
selv døer man tilsidst. 
Men Eftermælet aldrig døer, 
hvor det er vel vundet. 

53. 
Fæ døer, Frænder døer, 
selv døer man tilsidst. 
Eet veed jeg, der aldrig døer, 
Dom over hver en Død. 

II. Odins Eventyr. 

1. Odins Ølrus. 

1. 
Ei er saa godt som godt det kaldes 
Øl for Ætternes Sønner; 
thi mindre veed jo mer han drikker 
af sit Mod en Mand. 

2. 
Glemsels Heire over Gilder svæver, 
den stjæler Mandens Mod; 
med den Fugls Fjedre blev i Fjedre jeg lagt 
udi Gunløds Gaard. 

3. 
Drukken jeg blev, blev død-drukken 
alt hos Fjalar hin Frode; 
da er Øl bedst, naar Alle derefter 
hjembringe Mande-Modet. 

2. Odin og Billings Mø 

4. 
Paa Møers Ord ei meget du stole 
og ei paa hvad Kone kvæder; 
thi paa svingende Hjul deres Hjerter skabtes, 
og dem lagdes Bratsind i Bryst. 

5. 
Det jeg sanded, da i Siv jeg sad 
og efter min Lyst Iængtes; 
Blod og Hjerte var mig den blide Mø, 
endda jeg ei hende eier. 

6. 
Billings Mø paa Bolstre fandt jeg 
solhvid at sove; 
Jarls Herlighed Jammer mig tyktes, 
naar ei han med den Lyse leved. 

7. 
"Silde mod Aften skal Odin du komme, 
om du vil med Mø mæle; 
ilde sig sømmer om ei sammen ene 
slig en Synd vi kjende." 

8. 
Bort jeg gik og at gilje haabed, 
viis Villie foruden; 
vist jeg vented, at vinde jeg skulde 
al hendes Gunst og Gammen. 

9. 
Dernæst kom jeg, da var det kjække, 
væbnede Folk vaagen; 
med brændende Lys og med baarne Blus, 
saa vistes mig Vinterveien. 

10. 
Og ud paa Morgen, da atter jeg kom, 
Sov Huskarle i Hallen; 
en Hund jeg fandt, som den hulde Pige: 
havde ved Leiet lænket. 

11. 
Mangen huld Mø, - naar meget forskes - 
svigefuld er mod Svend; 
det har jeg sandet, da jeg den snilde 
Kvinde til Lyst lokked. 
[Alskjøns Haading hos den Elskte jeg høsted 
og vandt hende ei til Viv.] 

3. Odin og Suttungs Mjød 

12. 
Maalstærk være Mand, som meget vil vide, 
Tidt skal om Godt han tale; 
"Erketaabe" hedder hvo Intet kan sige, 
det er Uvises Art. 

13. 
Urjætten jeg søgte, nu kommer jeg atter, 
Lidt fik hos Thursen jeg tavs; 
Mange Ord jeg mælte mig til Fromme 
Udi Suttungs Sale. 

14. 
Borets Mund lod jeg bryde Rum 
Og i Graasten gnave; 
Over og under gik Jætters Veie 
Da voved jeg Hals og Hoved 

15. 
Gunlød gav mig paa Gyldenstol 
Drik af den dyre Mjød; 
ilde Løn jeg lod hende have 
for hendes fuldtro Villie, 
[for hendes svare Savn.] 

16. 
Vexlet Skikkelse skaffed mig Nytte, 
Lidet den Snilde savner; 
thi er Odrerer op nu kommen 
til Jord-Slægternes Hjem. 

17. 
Tvivlsomt det er mig, om jeg atter var kommen 
ud af Jætters Gaarde, 
havde ei Gunlød den gjæve jeg nyttet, 
der lagde om mig sin Arm. 

18. 
Dagen derefter droge Rimthurser 
til den Høies Hal: - 
om Bølværk var kommen tilbage til Guder 
eller var af Suttung slagen? 

19. 
Ring-Ed har Odin aflagt - tykkes mig - 
hvo vil hans Tilsagn tro? 
Svegen lod fra Gilde han Suttung gaa 
og græmmet Gunløde. 

III. Loddfafnesmál. 

20. 
Tid er at tale fra Talerstolen! 
Alt ved Urdas Brønd 
saae jeg og tied, saae jeg og tænkte, 
hørte den Høies Tale. 

21. 
Jeg raader dig, Loddfafner, og Raad du tage! 
nyde du skal, om du nemmer, 
Lykke du faar, om du lærer! 
Staa ei op om Natten, uden for at speide 
eller søge afsides ude. 

22. 
Jeg raader dig Loddfafner, og Raad du tage! 
nyde du skal, om du nemmer, 
Lykke du faar, om du lærer: - 
seidkyndig Viv du i Favn ei sove, 
lig ei i hendes Lemmers Lukke. 

23. 
Saa hun det føier, at føie du agter 
Thing eller Drots Tale; 
ei glædes ved Mad eller Mænds Gammen 
og gaar sorgfuld at sove, 

24. 
Jeg raader dig Loddfafner, og Raad du tage! 
nyde du skal, om du nemmer, 
Lykke du faar, om du lærer: - 
Andens Viv du aldrig vinde 
Elskovs-Yndest af! 

25. 
Jeg raader dig Loddfafner, og Raad du tage! 
nyde du skal, om du nemmer, 
Lykke du faar, om du lærer: - 
Lyster dig at fare paa fjeld eller Fjord 
sørge du vel for Veikost. 

26. 
Jeg raader dig Loddfafner, og Raad du tage! 
nyde du skal, om du nemmer, 
Lykke du faar, om du lærer: - 
om Ven du eier, som vel du troer, 
far ham tidt at finde; 
Ris der groer og høit Græs 
paa Vei, som Ingen vandrer. 

27. 
Jeg raader dig Loddfafner, og Raad du tage! 
nyde du skal, om du nemmer, 
Lykke du faar, om du lærer: - 
Lok af god Mand Gammens Runer 
og lær dig Lægedoms-Galder. 

28. 
Jeg raader dig Loddfafner, og Raad du tage! 
nyde du skal, om du nemmer, 
Lykke du faar, om du lærer: - 
overfor Ven være du aldrig 
først til Forhold at bryde; 
Sorg æder Hjertet, naar sige du kan 
til Ingen din hele Hu. 

29. 
Jeg raader dig Loddfafner, og Raad du tage! 
nyde du skal, om du nemmer, 
Lykke du faar, om du lærer: - 
Aldrig skulde Ord du skifte 
med en usnild Abe; 

30. 
thi ond Mand monne aldrig 
Løn for Godt give; 
men god Mand mægter ganske 
at gjøre dig liflig ved Lov. 

31. 
Det er Fostbroder-Sind, naar sige man tør 
til En sin hele Hu; 
Intet er værre end Vankelmod, 
Ven taler ei altid til Villie. 

32. 
Jeg raader dig Loddfafner, og Raad du tage! 
nyde du skal, om du nemmer, 
Lykke du faar, om du lærer: - 
ei trende Ord spild i Trætte med en Slet. 
Ofte den Bedre bier, 
naar den Slette slaar. 

33. 
Jeg raader dig Loddfafner, og Raad du tage! 
nyde du skal, om du nemmer, 
Lykke du faar, om du lærer: - 
ei flikke du Sko eller skjæfte Spyd, 
uden du for dig selv maa sørge, 
er Skoen vrang eller Skaftet skjævt, 
det monne dig Vanheld varsle. 

34. 
Jeg raader dig Loddfafner, og Raad du tage! 
nyde du skal, om du nemmer, 
Lykke du faar, om du lærer: - 
Hvad Ondt du kjender kalde du Ondt, 
og giv ei dine Fjender Fred. 

35. 
Jeg raader dig Loddfafner, og Raad du tage! 
nyde du skal, om du nemmer, 
Lykke du faar, om du lærer: - 
Aldrig du skal ved Ondt dig fryde, 
men have af Godt Glæde. 

36. 
Jeg raader dig Loddfafner, og Raad du tage! 
nyde du skal, om du nemmer, 
Lykke du faar, om du lærer: - 
Ikke i Slaget skue du opad, 
at Henfarne ei dig forhexe. 

37. 
Jeg raader dig Loddfafner, og Raad du tage! 
nyde du skal, om du nemmer, 
Lykke du faar, om du lærer: - 
Vil du af god Mø Gammens-Runer vinde 
og deraf Fryd fange, 
fagert du love og fast det holde; 
ei ledes man ved god Gave. 

38. 
Jeg raader dig Loddfafner, og Raad du tage! 
nyde du skal, om du nemmer, 
Lykke du faar, om du lærer: - 
Læg ei for Had, hav ei til Latter 
Ganger eller Gjæst, 
ofte veed ei, hvo inde sidder, 
af hvad Art den Komne er. 

39. 
Jeg raader dig Loddfafner, og Raad du tage! 
nyde du skal, om du nemmer, 
Lykke du faar, om du lærer: - 
ad graa Skjald ei grine du skal, 
tidt er godt hvad Gamle kvæde; 
tidt af vindtør Bælg kom vise Ord, 
fra dem med hængende Hud 
og skjælvende Skind, 
der trække om med Trællene. 

40. 
Jeg raader dig Loddfafner, og Raad du tage! 
nyde du skal, om du nemmer, 
Lykke du faar, om du lærer: - 
bliv ei glubsk mod Gjæst, gjen ham ei paa Port, 
vær de Trængendes Velgjører. 

41. 
Stærk er den Stang, som svinge skal 
for Alle ind at lukke; 
en Ring du afse, ellers man ønsker dig 
Lidelse i hvert Ledemod. 

42. 
Nu er den Høies Ord i Hal kvædne 
Ætters Børn til Tarv 
Jætters Børn til Utarv! 
Hil, dem kvad! hil, dem kan! 
Nyde, hvo nam! hil, dem hørte! 

IV. Rune-Sangen. 

1. 
Jeg veed at jeg hang paa vindgynget Træ 
samfelde ni Nætter, 
stungen med Spjud, skjænket til Odin, 
jeg selv til mig selv. 

2. 
Ei bødes mig Brød, ei bragtes mig Horn, 
nedad speided jeg skarpt: 
Runer jeg hæved, hæved dem raabende, 
saa faldt jeg ned tilsidst. 

3. 
Ni Storkvad nam jeg af Sønnen 
til Bølthorn, Bestlas Fader; 
modtog Drik af den dyre Mjød, 
øst af Odrerer. 

4. 
Tog jeg til at styrkes og trives saare 
voxe og viis vorde; 
Ord mig fra Ord til Ord leded, 
og Værk fra Værk til Værk. 

* * * 

5. 
Runer mon du finde og raadede Stave, 
meget store Stave, 
meget stærke Stave, 
som Storskjalden skar, Skaberne tegned, 
og den rigeste As risted. 

6. 
Odin blandt Aser, for Alfer Dain 
og for Dværgene Dvalin; 
Alvis for Jætter ......... 
Jeg ristede selv somme. 

7. 
Veed du at riste, veed du at raade? 
veed du at male, veed du at maale? 
veed du at bede, veed du at blote? 
veed du at sende, veed du at øde? 

8. 
Bedre u-bedet end overblotet - 
Gave er gjort for Gjengjæld -; 
bedre usendt end overødet 
- - - - - - - - - 
Saa risted Thund før Rigernes Tid; 
drog han saa did, deden han kom. 

V. Galder-Sangen. 

1. 
Kvad jeg kan, som Kongeviv kan ei, 
heller ei Slægters Sønner; 
"Hjelp" hedder et, det mon dig hjelpe 
i Sorg og svare Sager. 

2. 
Det andet kan jeg, som Alle maa kjende 
der vil som Læger leve. 
- - - - - - - - - 
- - - - - - - - - 

3. 
Det tredie jeg kan, naar jeg trænger haardt 
til Bolt og Fjedre mod Fjender: 
jeg døver da de Dristiges Ægge, 
saa bider ei Vaaben, ei Værge. 

4. 
Det fjerde jeg kan, naar Fjender bringe 
Lænker at lægge mig krum: 
da galdrer jeg saa, at jeg gange kan, 
sparker af Fødderne Fjedre, 
sprænger Hændernes Stok. 

5. 
Det femte jeg kan, ser jeg en fjendtlig 
Pil gjennem Fylkingen fare: 
saa stødt den ei flyver, den standser jo brat, 
møder den barsk mit Blik. 

6. 
Det sjette jeg kan, vil Nogen mig skade 
med Rødder af raat Træ: 
hver den Mand, som min Vrede vækker, 
ham nager Men mere end mig. 

7. 
Det syvende kan jeg, stander i Luer 
Hal over bænkede Helte: 
ei brænder den saa bredt, jeg bjerger den jo, 
slig kan jeg Galder gale. 

8. 
Det ottende kan jeg, som er for Alle 
saare nyttig at nemme: 
hvor Had voxer blandt Herskeres Sønner, 
stiller jeg Striden strax. 

9. 
Det niende kan jeg, nødes jeg til 
at bjerge min Baad paa Hav: 
Vind over Vove lader jeg hvile 
og byder Bølgerne Ro. 

10. 
Det tiende kan jeg, naar Trolde-Tøi 
frem gjennem Luft farer: 
saa jeg virker, at de forvildes 
ud af Hexehamme, 
ud af Hexehu. 

11. 
Det ellefte kan jeg, om jeg i Leding 
fører fuldtro Venner: 
under Skjolderand galer jeg, at stærke de gange 
karske Kampen mod, 
karske Kampen fra, 
karske hvor de komme. 

12. 
Det tolvte jeg kan, naar i Træet oppe 
jeg ser en Dødning dingle, 
saa jeg rister og Runer maler, 
at han gaar af Galgen 
og med mig kan mæle. 

13. 
Det trettende kan jeg, om mig betroes 
Dreng med Vand at vie: 
ei han falder, naar i Fylking han kommer, 
ei segner den Svend for Sværd. 

14. 
Det fjortende kan jeg, skal jeg for Folket 
Guders Navne nævne: 
Aser og Alfer kjender jeg alle, 
sjelden kan Uviis Sligt. 

15. 
Det jeg kan, som Thjodrerer kvad, 
Dvergen for Dellings Døre: 
Kraft gol han for Aser, for Alfer Fremme, 
Tanke for Hroptatyr. - 

VI. Spredte Sprog. 

1. 
Den er sæl, som selv sig skaffer 
Ros og Runestave; 
misligt er Alt, hvad Mand skal eie 
udi Andens Bryst. 

2. 
Den er sæl, som eier selv 
Vid og Lov i Live; 
maadeligt Raad tog mangen Mand 
udaf Andens Bryst. 

* * * 

3. 
Bedre Byrde bar Ingen bort 
end af Mandevid meget; 
bedre end Formue er den i det Fremmede, 
den er de Trængendes Tilflugt. 

4. 
Bedre Byrde bar Ingen bort 
end af Mandevid meget; 
værre Veikost var ei paa Vidderne 
end overmaade Øltørst. 

* * * 

5. 
Tavs og sindig skal Fyrstens Søn 
være og vaaben-vant; 
glad og munter hver Mand skal være, 
mens han sin Bane bier. 

6. 
Modløs Mand sig udødelig mener, 
blot han i Feide ei falder; 
men Alderen lader ham aldrig Fred, 
selv om ham Spærene spare. 

* * * 

7. 
Den kun veed, som vide vandred, 
og haver fjernt om faret, 
hvilket Sind den Mand besidder, 
der om Vid er vidende. 

* * * 

8. 
Vidløs Mand hver Nat vaager 
ængstes for dit og dat; 
da er han mødig, naar Morgenen dæmrer, 
og Bekymringen er der end. 

* * * 

9. 
Stor Omvei er der til Uven, 
om end han ved Adelvei huser; 
men til god Ven Gjenstier gaa, 
om end han er fjernere faren. 

* * * 

10. 
Fra sine Vaaben en Mand ei vige 
et Skridt bort paa Sletten; 
thi uvist er at vide, naar paa Veiene ude 
Helten har Spyd behov. 

* * * 

11. 
Saa mild og gjæstjri Mand jeg ei mødte, 
at ei han jo tog mod Tak; 
og heller Ingen saa ødsel end, 
at hannem var Lønnen led. 

12. 
Hvo sig Formue vandt med Flid, 
skulde ei Trang taale. 
Tidt spares til Lede hvad Liflige undtes, 
mangt gaar værre end ventet. 

13. 
Gavmild, modig Mand lever bedst, 
sjelden han Sorg nærer; 
men feig Mand frygter for Alt, 
gnidsk han gruer for Gaver. 

14. 
Klæder mine ude paa Marken 
gav jeg til Træmænd to; 
Kjæmper de tyktes, da klædt de var, 
let bliver Nøgen til Nar. 

* * * 

15. 
Ven for sin Ven skal en Mand være 
og gjengjælde Gave med Gave; 
Latter en Mand med Latter modtage 
og løs Tale med Løgn. 

16. 
Smaa Sandrev - smaa Søer, 
smaat er Menneskers Mod; 
ei blev Jævninge Jordens Mænd, 
stedse er Slægten tvedelt. 

17. 
Middel-viis hver Mand skal være, 
aldrig over-viis; 
de Folk føre fagrest Liv, 
som Meget vel veed. 

18. 
Middel-viis hver Mand skal være, 
aldrig over-viis; 
sjelden Vismands Sind er glad, 
om han er altfor viis. 

19. 
Middel-viis hver Mand skal være, 
aldrig over-viis; 
eget Øde vide Ingen forud, 
da har han sorgfriest Sind. 

* * * 

20. 
To høre til Tvekamp; Tunge er Hoveds Bane; 
Haand venter jeg skjult i Skindpels; 
til Nat sig glæder, hvo paa Nadver stoler; 
korte ere Køier, 
hastig er Høstnat; 
i fem Dage vexler Vinden tidt, 
og meget mer i en Maaned. 

* * * 

21. 
Fulde Fade saae jeg hos Fitjungs Sønner, 
nu bære de Betlerstav; 
Eiendom er som Øiets Blink 
vankelmodigst af Venner. 

22. 
Usnild Mand, der i Eie vinder 
Guld eller Vivs Godvillie, - 
hans Stolthed voxer men ei hans Vid, 
høit stiger hans Hovmod. 

23. 
Da er han ransaget, naar om Runer du spørger, 
som for de Høiest-baarne 
høie Magter skabte og Storskjalden skar: 
da bliver han Svar skyldig. 

* * * 

24. 
Ved Kveld ros Dag, Kone, naar hun er brændt, 
Brand, naar den er brugt, Brud, naar hun er given, 
Is, naar du kom over, Øl, naar det er drukket. 
I Vind skal du Ved hugge, ro, naar det er Veir til det, 
i Mørke med Mø tale - Dag er mangeøiet - 
af Skib fordre Skynding og Skjærm af Skjold, 
Hug af en Brand og af Bruden Kys. 
Ved Ild skal du drikke Øl og paa Is løbe Skøiter, 
kjøbe mager Kleppert og rusten Klinge, 
fede Hest hjemme og i Udhus Hund. 

25. 
Bristende Bue, brændende Lue, 
gabende Ulv, galende Krage, 
rodende Svin, rodløst Træ, 
voxende Vove, kogende Kjedel, 
flyvende Flen, faldende Bølge, 
natgammel Is, ringlagt Orm, 
Bruds Bolster-Ord, brusten Brand, 
Bjørns Leg eller Konges Barn, 
syg Kalv, selvraadig Træl, 
Vølve-Smiger, nyfældet Val, 
din Broders Bane, paa bred Vei mødt, 
halvbrændt Hus, hurtigste Hest, 
- unyttig er Ørs, naar een Fod er brudt - 
vær aldrig saa tryg, at du troer dem Alle. 

26. 
Saa er Kvinders Færd - de der falsk det mene - 
som age paa Glatis med ubraaddet Hest 
- to-aars, kaad og ilde tæmmet - 
eller i rygende Storm med rorløs Snekke, 
eller halt fange Ren i Tø paa Høiderne. 

* * * 

27. 
Usaaet Ager tro ingen Mand 
og ei for snart sin Søn; 
Veir raader for Sæd og Vid for Søn, 
tvivlsomt det er med de to. 

* * * 

28. 
Klart vil jeg tale, thi begge jeg kjender: 
svigfuld er Svend mod Viv; 
fagrest vi mæle, naar falskest vi mene, 
det daarer dydigt Sind. 

29. 
Elskov skulde een Mand den anden 
aldrig til Last lægge; 
tidt fanges Vismænd, hvor Daarer gaa fri: 
af et yndefuldt ydre. 

30. 
Ei man lægge Anden til Last, 
hvad der Mange møder; 
til Nar gjør tidt ham der nævnedes viis 
Minne den meget mægtige. 

31. 
Kun Hu det veed, hvad ved Hjerte huser, 
ene den overskuer Sind; 
den Værste Sot for en Viis det synes 
ved Intet at have Behag. 

* * * 

32. 
Faurt man tale og Formue byde 
for Vivs Elskov at vinde; 
love Møens lyse Lød, 
den faaer, som frier. 

* * * 

33. 
Ei findes saa god Mand, 
at Feil ham ei følger, 
eller saa ussel, at han Intet duer. 

* * * 

34. 
Jeg raader dig Loddfafner, og Raad du tage! 
nyde du skal, om du nemmer, 
Lykke du faar, om du lærer: 
en ond Mand du aldrig lade 
af dit Vanheld vide; 
thi af ond Mand aldrig du faar 
Tak for din gode Tro. 

35. 
Skambidt helt en Helt jeg saae 
af ond Kvindes Ord; 
listig Tunge ham Livet røved, 
og end ei var Sagen sand. 

36. 
Jeg raader dig Loddfafner, og Raad du tage! 
nyde du skal, om du nemmer, 
Lykke du faar, om du lærer: 
varsom du være ei over-varsom; 
varsomst med Øl og med Andens Viv, 
og med det for det Tredie, at Tyv ei bestjæler dig. 

37. 
Jeg raader dig Loddfafner, og Raad du tage! 
nyde du skal, om du nemmer, 
Lykke du faar, om du lærer: - 
hvor Øl du drikker vælge du Jord-Kraft, 
Vang skal tage mod Væde. 

* * * 

38. 
Det sextende kan jeg, naar jeg en snild Møs 
Gunst og Gammen vil eie: 
vender jeg hvid-armet Vivs Villie, 
omskaber alt hendes Sind. 

39. 
Det syttende kan jeg, at sent mig forlader 
den mandvoxne Mø. 
Længe monne du, Loddfafner! 
disse Sange savne; 
dog gavne hvad gives, nytte hvad nemmes, 
være til Tarv hvad tages. 

40. 
Det attende kan jeg, som aldrig jeg kundgjorde 
Mø eller Mands Viv 
- Alt er bedre hvad Een kun veed 
hermed Sangene slutte - 
uden den Ene, som med Arm mig omslynger 
eller min Søster er.
</body>
</poem>

<poem id="gjellerup2006041902">
<head>
   <title>Vølvens Spaadom</title>
   <subtitle>Vøluspá</subtitle>
   <firstline>Hør mig alle hellige Slægter</firstline>
   <notes>
      <note>Denne tekst findes også oversat af <a poem="larsent2002043001">Thøger Larsen</a>.</note>
      <note>Indtastet af Iwan Bonnén efter Karl Gjellerup: <i>Den ældre Eddas Gudesange</i>, P.G. Philipsens Forlag, Kbh., 1895..</note>
   </notes>
   <quality>korrektur1,kilde</quality>
</head>
<body>
1. 
Hør mig alle hellige Slægter, 
Heimdals Sønner store og smaa! 
Valfader vil det, vel skal jeg nævne 
Slægters Skjæbner, jeg skued først. 

2. 
Jeg mindes Jætter i Oldtid baarne, 
de som fordum mig fostret har. 
Ni Hjem veed jeg, Verdensrum ni, 
Skabnings-Træets skjulte Rødder. 

3. 
I Aldres Old Ymer bygged; 
ei var Sand, ei Sø, ei svale Vover; 
Jord ei havdes, ei høi Himmel, 
Ginnungs Gab var, men Græs ei saaes. 

4. 
Jordkredsen Bors Børn da løfted, 
de det mægtige Midgaard skabte; 
Sol fra sønden paa Stenbund sken: 
groede af Grund grønne Urter. 

5. 
Aser mødtes paa Idesletten, 
Helligdomme høit de bygged, 
Esser de grunded, Guld de smeded, 
virked Tænger, Værktøi danned. 

6. 
Paa Tun de tavled, trøstig' var de, 
- gyldent var Alt hvad Guder aatte - 
til der trende Thurse-Møer kom, 
Jævninge stærke fra Jætte-Hjem. 

7. 
Verdens første Feide veed jeg, 
da med Geirs-Od Guldveig stødtes 
og i den Høies Haller brændtes; 
trefold brændtes trefold Baaren. 

8. 
Heid hun hed, hvor Hus hun søgte, 
spaaende Vølve, viis i Trolddom; 
Seid hun øved, seided ivrig, 
altid onde Kvinders Yndling. 

9. 
Mødtes Magter til Maalstevne, 
hellige Guder handled derom: 
om Aser Afgift yde skulde, 
eller alle Guder Offer gives. 

10. 
Odin sit Spyd slynged mod Hær; 
Verdens første Feide var det; 
Gudeborgens Ringmur brødes, 
stridsfro Vaner paa Sletten vrimled. 

11. 
Mødtes Magter til Maalstevne, 
hellige Guder handled derom: 
hvo havde Luft med Lede blandet 
og Ods Mø til Jætter givet. 

12. 
Kun Thor slog til i Trods og Harm, 
sjelden han sidder, naar Sligt spørges; 
da blev sveget svorne Eder, 
helligt Forlig, haandgivne Løfter. 

13. 
Hun veed Heimdals-Hornet fjælet 
under det høie hellige Træ; 
det ser hun vædes med vandrig Fos 
af Valfaders Pant. Veed I end, eller hvad? 

14. 
Ude sad hun, den Aldrende kom; 
Skrækguden hende skued i Øie: 
"Hvorom fritte I? hvi friste I mig? 
Jeg veed, Odin! hvor Øiet fjæles." 

15. 
Jeg veed Odins Øie fjælet 
udi Mimers mægtige Brønd; 
Mjød hver Morgen Mimer drikker 
af Valfaders Pant. Veed I end eller hvad? 

16. 
Odin skjænked Ring og Smykker; 
Visdom hun eied og Vølve-Kraft. 
Vartegn veed jeg, videre ser jeg, 
saae vidt og vidt over Verdner alle. 

17. 
Saae Valkyrjer vide komme 
rede at ride til Gote-Riget; 
Skuld holdt Skjoldet, Skøgul dernæst, 
Gunn, Hild, Gøndul og Geirskøgul. 

18. 
Jeg saae Balders, den blodige Guds, 
Odin-Sønnens skjulte Øde: 
høit stod voxen over Vænget 
myg og meget faur Mistelten. 

19. 
Fra hin Væxt kom - saa veg den syntes - 
Smertes-Spydet, slynget af Hød. 
Frigg i Fensal fælded Taarer 
for Valhals Ve. Veed I end? eller hvad? 

20. 
Knytte kan hun Krigsbaand stærke, 
vundne haardt af Vales Tarme; 
saare sorgfuld Sigyn holder 
Vagt hos Vennen. Veed I end eller hvad? 

21. 
Aa rinder vest fra Edderdale 
med Sværd og Saxe, Slid den hedder; 
- - - - - - - - - - 
- - - - - - - - - - 

22. 
Stod mod Nord paa Nidesletten 
Sal af Guld for Sindres Ætter; 
stod en anden paa Okolne, 
Ølsal, Jætten Brimer aatte. 

23. 
Saae hun stande fjernt fra Solen 
Sal paa Naastrand, Dør mod Nord vendt; 
Edder drypper ind ad Lyren, 
Ormerygge Salen ringle. 

24. 
Saae i stride Strømme vade 
mensvorne Mænd og Mord-Ulve; 
Nidhugg suged Nedfarnes Lig, 
vild sled den Viking. Veed I end? eller hvad? 

25. 
Øst i Jernskov sad den Aldrende, 
der hun fødte Fenres Slægter; 
af dem Alle een skal vorde 
Stjernens Tyv i Trolde-Ham. 

26. 
Den i Feiges Fedme fraadser, 
rødner med Blod Guders Bolig; 
Solskin sortner, Somre efter 
er Veiret vildt. Veed I end eller hvad? 

27. 
Sad paa Høien og Harpen slog 
Gygens Vogter, gladen Egder; 
for hannem goel i Fuglevang 
faur-rød Hane, Fjalar hedder. 

28. 
Goel for Aser Gyldenkammen, 
der Hærfaders Helte vækker. 
En anden goel under Jorden, 
sod-rød Hane i Hels Sale. 

29. 
Glammer Garm ved Gnipahule, 
Bolte briste, bort løber Ulv. 
Vartegn veed jeg, videre ser jeg: 
Skabernes Skjæbne, Strids-Gudernes. 

30. 
Brødre blive hinandens Bane; 
monne Sødskende Slægtskab spilde, 
haard bli'er Verden Hor gaar i Svang, 
ingen Mand den anden skaaner. 

31. 
Mims Sønner lege, maner om Fald 
lydt den gamle Gjaller-Lur; 
Heimdal blæser, Hornet i Sky: 
Odin mæler med Mims Hoved. 

32. 
Stærkt Yggdrasils-Asken skjælver, 
Oldtræet brager, Jætten er løs; 
Alle ræddes i Hels Rige, 
indtil at Surts Slægtning løber. 

33. 
Hvad er med Aser? hvad er med Alfer? 
Jættehjem gnyer, Aser tinge; 
Dværge stønne ved Stendøre, 
Vægbjergs-Vise. Veed I end eller hvad? 

34. 
Glammer Garm ved Gnipahule, 
Bolte briste, Ulv løber bort. 
Vartegn veed jeg videre ser jeg: 
Skabernes Skjæbne, Strids-Gudernes. 

35. 
Hrym farer østfra, Skjold han ryster, 
Slangen sig vrider i Jætte-Vrede, 
Orm slaar Vover, Ørnen gjælder, 
Nebbleg slider Lig: Naglfar er los. 

36. 
Skib kommer nordfra: stevne mon Hels 
Skarer over Sø, og Loke styrer; 
mod Fenre alle Frygtelige fare, 
de have Byleipts Broder blandt sig. 

37. 
Surt med Flammer farer fra Syd, 
skinner fra Sværd Slagguders Sol; 
Graabjerg ramler, Gygen raver, 
Helt gaar Helvei, Himlen kløves. 

38. 
Haver da Hlin sin anden Harm, 
naar Odin drager mod Ulv i Dyst, 
og Beles blonde Bane mod Surt; 
monne Friggas Fryd da falde. 

39. 
Hlodyns store Søn fremstander; 
Jordens Gjord om Luften gaber, 
Glød den spruder, Gift den spyer; 
Odin-Sønnen Ormen møder. 

40. 
Vred den veier Midgaards Vogter - 
monne Mænd da Mandhjem rømme - 
Fjorgyns Barn ni Fjed vakler bort, 
saaret af Snogen, den svig-smidige. 

41. 
Sol alt sortner, i Sø Jord segner, 
klare Stjerner fra Himlen styrte, 
Dampen hvæser og Livsvarmeren, 
Luen høit ved Himlen leger. 

42. 
Glammer Garm ved Gnipahule: 
Bolte briste, bort løber Ulv! 
Vartegn veed jeg, videre ser jeg: 
Skabernes Skjæbne, Strids-Gudernes. 

43. 
Ser opstige for anden Gang 
Jord af Havet grøn og herlig: 
Fosser falde, Ørn flyver over, 
den paa Fjeldet Fiske fanger. 

44. 
Aser mødes paa Idesletten, 
Midgaards-Ormen der de mindes 
og det store Skjæbne-Stevne 
samt Fimboltys Fortids Runer. 

45. 
Derpaa findes under-fulde 
gyldne Tavler, i Græsset glemt, 
dem i Oldtid selv de aatte. 
- - - - - - - - - - 

46. 
Agre monne usaaet voxe, 
Ondt mon bedres, Balder kommer; 
han boer med Hød i Hropts Haller, 
Valguders Sal. Veed I end eller hvad? 

47. 
Ønske-Kvisten Høner kaarer 
- - - - - - - - - - 
og Tveggs Brødres Børn vil bygge 
i viden Vindhjem. Veed I end eller hvad? 

48. 
Sal ser jeg staa mer faur end Sol, 
udi Gimle gylden-tækket; 
skal der skyldfri Skarer dvæle 
og i Livstid Lykke nyde. 

49. 
Kommer herlig Stor-Herskeren, 
stærk fra oven, Alt han styrer; 
Dom han siger, Strid han stiller, 
fæstner Vedtægt, som vare vil. 

50. 
Kommer dunkel Drage flyvende, 
ful fra neden Nide-Fjælde; 
slæbes i Fjer frem over Sletten 
Lig af Nidhugg: nu han synker.

INDSKUD I VØLUSPÁ

I. Midnatssol og Maane. 

5. 
Sol greb sønden - var Maanens Sinde - 
med høire Haand om Himmelrand; 
Sol ei vidste, hvor Sal den aatte, 
Maane ei vidste, hvad Magt den aatte. 

6. 
Mødtes Magter til Maalstevne, 
Nat og Næde Navn de gave, 
Morgen nævned og Midje-Dag, 
Unnen og Aften, Aar at tælle. 

II. Dvergenes Skabelse. 

9. 
Mødtes Magter til Maalstevnet, 
hellige Guder handled derom: 
skulde Dverges Skare skabes 
af Brimes Blod og Blains Ben. 

10. 
Var Modsogner mægtigst vorden 
af alle Dverge, dernæst Durin; 
i Mands Billed danned de mange 
Dverge i Jord, som Durin sagde. 

11. 
Ny og Næde, Nør og Sønden, 
Øst og Vester, Altyv, Dvalin, 
Naar og Nain, Niping, Dain, 
Bifor, Baafor, Bømbor, Nore; 

12. 
Aan og Onar, Ain, Mjödvitner, 
Vig og Gandalf; Vindalf, Thorin, 
Traar og Thrain, Thek, Lit og Vit, 
Nyraad, Regin, Nyr og Raadsvid. 

13. 
File, Kile, Funden, Naale, 
Heptefile, Haanar, Svior, 
Fraar, Hombore, Fræg og Lone, 
Ørvang, Jare og Egeskjold. 

14. 
Tid er for Mænds Slægter at tælle, 
fra Dvalins Flok til Lofar Dvergene, 
som stræbte frem fra Sten-Grunden 
til vaade Vænger, til Val-Pladser. 

15. 
Der var Drøpner og Dolgthraser, 
Haar, Høispore, Hlevang, Gloin, 
Dore, Ore, Duf, Andvare, 
Skirfer, Virfer, Skaafinn, Ain. 

16. 
Alf og Yngve og Egeskjold, 
Fjalar, Froste, Finn og Ginnar; 
mindes monne, mens Mænd leve, 
Lofars Ahners lange Række. 

III. Menneskets Skabelse. 

17. 
Til der kom tre af deres Tal 
Stærke, gode Guder til Hus; 
Paa Land fandt de, lidet mægtige, 
Ask og Embla, øde-løse. 

18. 
Aande ei havde, Hu ei aatte, 
ei Blod, ei Lader, ei liflig Lød; 
Aande og Hu, gav Odin og Høner, 
Blod gav Løder og liflig Lød. 

IV. Yggdrasil og Nornene. 

19. 
Ask veed jeg staa, hedder Yggdrasil, 
Veddet stænket med hvid Væde; 
deden kommer Dugg, i Dale falder; - 
staar evig grøn over Urds Brønd. 

20. 
Deden komme Mø'r, mangt-vidende, 
tre fra den Sal, under Træet staar; 
Lov de lagde, Liv de kaared 
for Slægters Børn og Skjæbne sige.
</body>
</poem>

<poem id="gjellerup2006071301">
<head>
   <title>Thrymskvadet</title>
   <firstline>Vred blev Vingthor, da han vaagned</firstline>
   <notes>
      <note>Indtastet af Iwan Bonnén efter Karl Gjellerup: <i>Den ældre Eddas Gudesange</i>, P.G. Philipsens Forlag, Kbh., 1895..</note>
   </notes>
   <quality>korrektur1,kilde</quality>
</head>
<body>
1. 
Vred blev Vingthor, da han vaagned 
og Hamren sin savne monne; 
Skjægget rysted, Lokkerne skjalv, 
Jord-Sønnen rundt om sig raved. 

2. 
Og allerførst det Ord han kvad: 
"Hør nu, Loke! hvad her jeg mæler! 
- Ingen det veed paa viden Jord 
og i høien Himmel: - Hamren er stjaalen!" 

3. 
Gik de til fagre Freyas Bolig, 
og allerførst det Ord han kvad: 
"Laan mig Freya din Fjederham, 
og jeg Hamren tilbage henter".

 
4. 
Freya kvad:
- - - -  - - - - - 
- - - -  - - - - - 
"Gjerne jeg gav, var den af Guld, 
og skjænked den, var den af Sølv." 

5. 
Fløi da Loke - Fjederham suste - 
til han kom uden for Asers Gaarde 
og kom inden for Jætters Hjem. 
Thrym paa Høi sad, den Thurse-Drot, 
redte Guldbaand til Rakker sine.
 
6. 
Thrym kvad:
Hvad er med Aser? hvad er med Alfer? 
Hvi jog du ene til Jætters Hjem?

Loke kvad: 
"Ondt er med Aser, Ondt er med Alfer! 
Har Hlorides Hammer du dulgt?"

7. 
Trym kvad: 
"Har Hlorides Hammer jeg dulgt 
otte Raster under Jorden; 
Ingen bringer den tilbage, 
uden han Freya til Brud mig fører." 

8. 
Fløi da Loke - Fjederham suste, - 
til han kom uden for Jætters Hjem, 
og kom inden for Asers Gaarde. 
Thor ham mødte midt i Gaarden, 
og allerførst det Ord han kvad: - 

9. 
Blev dit Ærind som dit Arbeid? 
Mæl fra Luften lang Tidende! 
Siddende tidt tie med Sagn, 
og Liggende lave en Løgn."

10. 
Loke kvad:
Blev mit Ærind som mit Arbeid! 
Thrym har Hamren Thursedrotten; 
Ingen bringer den tilbage, 
uden han Freya til Brud ham fører. 

11. 
Gik de fagre Freya at søge 
og allerførst det Ord han kvad: 
"Bind om, Freya, Brude-Linet! 
vi skulle age til Jætte-Hjem." 

12. 
Vred blev Freya, saa hun fnyste, 
Asers Sale samtlig' skjalv; 
brast det store Brisinge-Men: 
"Den mandgaleste maatte jeg være, 
agede jeg til Jætte-Hjem." 

13. 
Da gik Aser alle til Thing, 
og Asynjer alle til Stevne; 
derom raadslog rige Guder, 
hvorlunde hente Hlorides Hammer. 

14. 
Kvad da Heimdal den herlige As, 
- fremvis han var som Vaner flest -: 
"Binde om Thor vi Brude-Linet, 
bære han det store Brisinge-Men. 

15. 
"Lade vi Nøgler klingre ved Lænd, 
og Kvinde-Klæder om Knæ falde, 
og paa Brystet brede Stene, 
sirlig vi taarne hans Hoved-Sæt." 

16. 
Kvad da Thor den trodsige Gud: 
"Kvinde-Karl mig Aser kaldte, 
lod jeg mig binde i Brude-Lin." 

17. 
Kvad da Loke, Laufey-Sønnen: 
"Ti du kun Thor! og tal ei saa: 
Snart bo Jætter i Ase-Hjem, 
om din Hammer ei du henter." 

18. 
Bandt om Thor de Brude-Linet 
bar han det store Brisinge-Men. 

19. 
Lad ham Nøgler klingre ved Lænd 
og Kvinde-Klæder om Knæ falde, 
og paa Brystet brede Stene, 
sirlig de taarned hans Hoved-Sæt. 

20. 
Kvad da Loke, Laufey-Sønnen, 
"Monne jeg Thors Terne være, 
jeg ager med til Jætte-Hjem." 

21. 
Bleve da hjem de Bukke førte, 
skulde i Skagler de skyndsomt rende; 
Bjergene brast, Jorden brændte, 
jog da Hlorid' til Jætte-Hjem. 

22. 
Det kvad da Thrym den Thurse-Drot: 
"Stat op Jætter! Bænke I strø: 
nu mig føres Freya til Brud, 
Njords Datter fra Noatun. 

23. 
Gange i Gaard guldhorned' Kjø'r 
Sorte Tyre Thursen til Fryd; 
jeg har meget Guld, jeg har meget Gods, 
Freya ene fattedes end." 

24. 
Tidlig paa Kveld kom de Alle, 
blev da for Jætter Øl frembaaret; 
een Oxe Thor aad og otte Lax, 
alt hvad for Kvinder op de kræsed, 
tre Mjød-Tønder Sifs Mand tømte. 

25. 
Det kvad da Thrym Thurse-Kongen: 
"Hvor saaes Brude tage større Bid? 
ei saae jeg Brude bravere bide, 
eller nogen Mø drikke mer Mjød." 

26. 
Hos hin trædske Terne da sad, 
Svar paa Thursens Tale hun fandt: 
"Ei aad Freya otte Nætter, 
saa heg Hjertet mod Jætte-Hjem." 

27. 
Lin han letted, lysted at kysse, 
brat dog foer han Salslængden bort: 
"Hvi er saa bistre Freyas Blikke? 
Øiet tykkes Ild at tindre." 

28. 
Hos hin trædske Terne da sad, 
Svar paa Thursens Tale hun fandt: 
"Ei sov Freya otte Nætter, 
saa heg Hjertet mod Jætte-Hjem." 

29. 
Ind kom den sølle Jætte-Søster, 
om Brudegave hun bede turde: - 
"Din Haands røde Ringe mig giv, 
om vinde du vil min Villie god." 

30. 
Det kvad da Thrym, Thurse-Drotten: 
"Bærer ind Hamren Bruden at vie! 
Lægger Mjølner paa Møens Knæ, 
vier os sammen med Vaars Hænder." 

31. 
Hlorides Hu i Brystet lo, 
da den Hugprude Hamren kjendte; 
dræbte han Thrym, Thurse-Drotten 
hug saa jættens Æt tilhobe. 

32. 
Slog den sølle jætte-Søster, 
hende der bad om Brudegave; 
Smæk hun fik for Skillinger 
og Hammer-Hug for Ringe-Hob. 

Saa kom Odins Søn atter til Hamren.
</body>
</poem>

<poem id="gjellerup2006071302">
<head>
   <title>Sangen om Hárbard</title>
   <firstline>Hvo er den Svend blandt Svende, som hinsides Sundet stander?</firstline>
   <notes>
      <note>Indtastet af Iwan Bonnén efter Karl Gjellerup: <i>Den ældre Eddas Gudesange</i>, P.G. Philipsens Forlag, Kbh., 1895..</note>
   </notes>
   <quality>korrektur1,kilde</quality>
</head>
<body>
Thor kvad: 
Hvo er den Svend blandt Svende, som hinsides Sundet stander?

Færgekarlen kvad: 
Hvo er den Karl blandt Karle, som tvers over Vandet kalder?

Thor kvad: 
Færg mig over Sundet; jeg føder dig imorgen: 
Kurv har jeg paa Bag, ei findes bedre Kost. 
Jeg aad i Mag, før op jeg brød, 
Sild og Havre; sent bli'er jeg sulten.

Færgekarlen kvad: 
Med aarle Dont du Davren roser; - derefter veed du Intet: 
Daarlig staar det sig hjemme hos dig; død er, troer jeg, din Moder.

Thor kvad: 
Det melder du nu, som Alle vil mest beklage, at død er min Moder. 
- - - - - - - - -
Færgekarlen kvad: 
Lidet troer jeg dig til at eie trende gode Gaarde; 
barbenet staar du i Betler-Pjalter, 
end ei en Brog du bærer.

Thor kvad: 
Styr kun hid med Jollen, Sted til at lande jeg viser dig. 
Hvem har ellers den Baad, du der ved Bredden holder?

Færgekarlen kvad: 
Hildulv han hedder, bød mig her at holde, 
den raadsnare Kjæmpe; i Raadøsund boer; 
ei bød han Kjeltringer eller Kvægtyve færge, 
men kun de gode og gamle Kyndinge. 
Siig da dit Navn, om over Sund du vil fare.

Thor kvad: 
Mit Navn være nævnt, skjøndt nu jeg er fredløs 
med al min Slægt: jeg er Odins Søn, 
Meiles Broder og Magnes Fader, 
Thrudhjems Herre: med Thor monne du tale. 
Om det jeg nu spørger, hvad du vel hedder.

Færgekarlen kvad: 
Hárbard jeg hedder, dølger det ei heller.

Thor kvad: 
Hvi skulde du det dølge, naar ei Strid du bestaar?

Færgekarlen kvad: 
Og om Strid jeg bestaar, mit Skind jeg vel hytter 
for dine Lige, saalænge jeg ei er fei.

Thor kvad: 
Ærgerligt er det mig at vade til dig over Vandet 
og pjadske min Bylt til; jeg skulde nok, du Pjattekarl, 
lønne dig Smædeord, naar jeg slap over Sundet.

Færgekarlen kvad: 
Her monne jeg stande, herovre jeg bier dig, 
ei haardere Mand du fandt, siden du fældede Hrungner.

Thor kvad: 
Det minder du om nu, da jeg mødtes med Hrungner, 
den stormægtige Jætte paa hvem Hovedet var af Sten. 
Dog fik jeg ham til Fald og for mig segned han. 
Hvad havde du for imens, Hárbard?

Hárbard kvad: 
Jeg var med Fjølvar hele fem Vintre 
udi det Øland, Algrøn hedder; 
Fjender vog vi, Val vi fælded, 
mangt vi fristed, Møer vi favned.

Thor kvad: 
Hvordan havde det sig da med eders Hustruer?

Hárbard kvad: 
Muntre havde vi Hustruer, naar milde de vare os, 
kloge havde vi Hustruer, naar kjærlig' de vare os. 
Men af Sand de Strikker snoede, 
af Dalens dybe Grund de grove. 

Overlegen var jeg dem alle i Raad. 
Jeg sov hos de Søstre syv 
havde al deres Gunst og Gammen. 
Hvad tog du dig til imens, Thor? -

Thor kvad: 
Thjasse jeg vog, den vældige Jætte, 
Alvaldes Søns Øine jeg op 
paa den klare Himmel kasted; 
de er Mindesmærker om Daaden min, 
alle Mænd siden dem se. 
Hvad havde du for imens, Hárbard?

Hárbard kvad: 
Mangt drev jeg Tant med Mørke-Ryttersker, 
vendte fra Husbond deres Hu. 
En led Jætte tyktes mig Hlebard: - 
Ønske-Kvist han mig kaared; 
men jeg gjorde ham galen.

Thor kvad: 
Ilde, tykkes mig, lønned du gode Gaver.

Hárbard kvad: 
Det faaer een Eg, hvad den anden mister; 
i Sligt er sig selv man nærmest. 
Hvad tog du dig til imens, Thor?

Thor kvad: 
Østpaa var jeg, vog der Jætters 
bidske Brude, der til Bjerg de ginge: - 
Turser blev talrige, om alle trivedes, 
Mænd ei monne i Midgaard findes. 
Hvad havde du for imens, Hárbard?

Hárbard kvad: 
I Valland var jeg, vakte Kampe, 
Ægged Fyrster, Fred ei stifted. 
Odin vælger Frimænd fra Val, 
men Thor faar Trællenes Æt.

Thor kvad: 
Ulige skifted du Skaren blandt Aser, 
eied du saa stor en Evne.

Hárbard kvad: 
Styrke har Thor, men Hjertet er smaat: 
Af Rædsel og Feighed du i Handsken dig fjæled, 
[ei tyktes du da være Thor.] 
for Skræk og Vaande voved du hverken 
at hoste eller nyse, at ei Fjalar det hørte.

Thor kvad: 
Du Kvinde-Karl! jeg knuse dig skulde, 
kunde jeg over Sundet strække.

Hárbard kvad: 
Hvi skulde du over Sundet strække, da der ikke er Strid? 
Hvad tog du dig dernæst til, Thor?

Thor kvad: 
Østpaa var jeg og Aaen værned, 
da Svarangs Sønner mod mig stormed: 
Graasten de kasted, det gavned føie, 
først de maatte om Freden bede. 
Hvad havde du for imens, Hárbard?

Hárbard kvad: 
Østpaa var jeg, med En jeg talte, 
leged med den Linhvide i lønligt Stevne, 
glæded den guldsmykte, Møen til Gammen.

Thor kvad: 
Med Kvinde-Omgjængelse gik det dig godt!

Hárbard kvad: 
Da havde jeg Trang til din Hjelp, Thor! for at tage den linhvide Mø.

Thor kvad: 
Jeg havde dig vist den givet, hvis det var mig gjørligt.

Hárbard kvad: 
Jeg havde dig vist fortroet, hvis ei du min Tillid sveg.

Thor kvad: 
Ei er jeg slig en Hælbider som gammel Hudsko i Vaar.

Hárbard kvad: 
Hvad tog du dig til imens, Thor?

Thor kvad: 
Paa Læssø Bersærkers Brude jeg vog; 
det Værste de voldte, Folk de forvilded.

Hárbard kvad: 
Skjændsel du vandt dig, naar Kvinder du vog.

Thor kvad: 
Varulve var de forvist ei Kvinder! 
stødte mod Skib, da støttet det stod, 
trued med Jærnkøller, joge Thjalfe - - 
Hvad havde du for imens, Hárbard?

Hárbard kvad: 
I Hæren var jeg, da hid den stevned, 
med baskende Ban're, blodige Spyd. -

Thor kvad: 
Det brauter du af; at du foer os Ufred at byde!

Hárbard kvad: 
Det bøder jeg dig med Haand-Ringes Bod 
efter Voldgifts Kjendelse, kan det os sone.

Thor kvad: 
Hvor haver du nemmet de haanske Ord? 
aldrig jeg hørte dem haanskere.

Hárbard kvad: 
Nemmet dem har jeg af gamle Mænd, 
der huse i Hjemmets Høie.

Thor kvad: 
Dysser du giver godt Navn der, 
naar du kalder dem Hjemmets Hoie.

Hárbard kvad: 
Saa jeg dømmer om Sligt.

Thor kvad: 
Din Tunge-Færdighed bliver dig farlig 
hvis over Vig jeg vader; 
høiere end Ulv hyle du vil, 
naar du faar af Hamren Hug.

Hárbard kvad: 
Sif har en Horkarl hos sig - ham skulde du finde, 
da kan du bruge din Styrke, det anstaar dig bedre.

Thor kvad: 
Mundsvær mæler du, hvad der mig mest skulde krænke, 
Mand, du listig-feige! jeg tænker du lyver.

Hárbard kvad: 
Sandt tænker jeg at sige; - sen er du paa Farten. 
Langt var du kommen nu, Thor! om du lod dig færge.

Thor kvad: 
Du Kvinde-Karl! du kunde mig længe nok sinke.

Hárbard kvad: 
Asathor troede jeg aldrig 
skulde af Færgekarl standses.

Thor kvad: 
Raad mon jeg dig nu raade; ro hid med Baaden! 
Tie vi med Trudsler, tag mod Magnes Fader.

Hárbard kvad: 
Far du fjernt fra Vigen! Færgen være dig vægret.

Thor kvad: 
Saa viis mig da Veien, naar ei du over Vig vil mig færge.

Hárbard kvad: 
Lidt er det at vægre - langt er det at vandre 
En Stund er der til Stokken, en anden til Stenen, 
vælg da Veien tilvenstre, indtil Verland du naaer. 
Der monne Fjørgyn sin Søn Thor finde, 
og vise ham Ætlingers Veie til Odins Land.

Thor kvad: 
Naaer jeg vel did idag?

Hárbard kvad: 
Naaer det med Møie og Møde 
ved gryende Sol saapas, gjætter jeg.

Thor kvad: 
Kort bliver nu vort Maalstevne, da kun med Kivsord du svarer. 
Løn for den nægtede Færge du faar, naar jeg anden Gang dig finder.

Hárbard kvad: 
Far nu did hvor alle Trolde dig tage! -
</body>
</poem>

</workbody>
</kalliopework>
