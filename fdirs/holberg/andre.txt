CVS-TIMESTAMP: $Date$
VQ:korrektur1

I:holberg2002122401
T:Den Jydske Feyde
F:Jeg siunger om en Krig, som en retfærdig Iver
N:Kilde er Ludvig Holbergs <i>Mindre Poetiske Skrifter</i>, F. L. Liebenberg (red.),  Kbh., Forlagt af Samfundet til den danske Literaturs Fremme, Thieles Bogtrykkeri, 1866.
N:Bidrag fra Svend Andersen.
Q:kilde


Jeg siunger om en Krig, som en retfærdig Iver
I Norden tændte op, et Cimbrisk Had beskriver,
     En tærend Lue, som af heele Limfiords Vand,
     Af Norske Bierges Snee og Iis ey slukkes kand.
Krigs-Guden selv til Fred man bringe kand med Lempe,
Den største Ilde-Brand af Vand sig lader dempe;
     Men her mod denne Ild jeg finder ingen Trøst,
     Thi den har fæstet Rod i Philosophisk Bryst.
Siig mig, o Musa! hvad var Tønder til den Lue,
Som synes hele Land med blodig Krig at true?
     Hvad Aarsag givet har til saadan Bitterhed,
     Som planter Krigs-Standart, og bryder gyldne Fred?
Vor dyre Norden var med Fred og Velstand kronet,
Et Naboe-Rige med et andet var forsonet;
     I ædle Cimberland alt smilede og loe,
     Hver høsted Frugten af den Himmelsendte Roe. 
See! da en stridbar Helt, beklædt med Levi Kiole,
Der blive vil et Lys paa Wiborgs høye Skole,
     Sit lærde Fornavn fandt i Skue-Spil at staae
     Blandt hundred Navne, som nødvendig bruges maa.
Sligt Syn i Geistligt Bryst optændte heftig Vrede,
Han sagde: jeg mig maa til ævig Krig berede;
     Mit Magistralske Navn, som jeg i Romer-Dragt
     Med Møye klædet har, ey skikker sig til Act
I skiemtsom Skuespil. Man heller burde flette
Ti Laurbær-Krandse og en Ære-Støtte sætte
     For den, der kand sit Navn faae endt in us vel es,
     Omstøbe Landsbye-Peêr til en Petreides.
Sligt Navn maa aldrig paa en Skueplads fremtrine,
I Spidsen af Postill det dannet er at skinne,
     At staae med gylden Stil paa Bog af tvende Fag,
     Som prægtig Smykke paa en Foliantes Bag.
Mit Blod ophidset er, af Bitterhed jeg revner,
Hvis inden stakket Tiid jeg saadan Spot ey hevner;
     En Helt, med geistlig Dragt som tapissered er,
     For det som mindre er, ey nogen gir Qvarteer.
Til Studii-Kammeret han derpaa ivrig haster,
Og der Concepter til et Feyde-Brev udkaster;
     Da, som af Trojæ Hest, af Hiernen flyder ned
     Alt hvad som i høylærd Rust-Kammer haver Sted.
Man paa Papiret seer i Hast stridbare Phraser,
Som til Slagt-Ordning han med spidse Pen afpasser.
     Men see! hvad skeede? Da han Feyde-Brevet skrev
     Musei janua heel sagte aabned blev.  
En yndig Frue ind af Kammer-Dørren træder,
Med Olje-Green i Haand, og svøbt i hvide Klæder;
     Af Ansigt Straaler gik som af en Middags-Sol.
     Hun nærmede sig til den Magistralske Stol,
Og sagde: Cimbrers Lys og Jyllands klare Øye!
Jeg Freds Gudinde er, som dig til Fred vil bøye.
     Hvad Orm, hvad Furie til Strid dig egget har,
     At du saa løselig dit Sværd af Skeden târ?
Kand saadan ringe Sag en Mand til Krig forlede,
Hvis lærde Hierne er Philosophiens Sæde?
     Hvis hellig Stemme nys en Freds-Basune var?
     Der mod U-eenighed saa tidt prædiket har?
Du tordned nys mod Had, nu selv din Næste hader,
Fordømte Hevnen, men den selv nu Tømmen lader.
     Du Freds Prædiker er, men Freden bryde vil,
     Alene for dit Navn staaer i et Skue-Spil. 
Slig Tale demped lidt den Philosophisk Heede;
Min Helt tvivlraadig stod imellem Skam og Vrede,
     Tre gange kastede paa Bord sin lærde Pen,
     Tre gange han den tog i ivrig Haand igien.
Ret som en voxen Eeg, den Øxen vil nedfælde,
Staaer som i Tvivlsmaal, til hvad Side den skal helde,
     Saa vor høylærde Mand tvivlraadig noget stod,
     Gudinden raabte Fred, Poeten raabte Blod.
Den Vankelmodighed dog ikke vared længe,
En nye Gudinde man blev vaer sig ind at trænge,
     Hvis Gang afpasset var, saa hvert et Fode-Fied
     Udtrykked Orden og Methodisk Zirlighed.
Pedanteria man den samme Frue kalder,
Hvis Alter offres paa af all slags Stand og Alder;
     For Scepter fletted Riis i mavre Haand blev seed,
     Som tegner Herredom og Eenvolds Myndighed.
Hun brugte Klæder ey, som denne Tids Matroner,
Alt sammenflikket var udaf Citationer,
     Saae ud, som Bredden af en lærd Teutonisk Bog,
     Der intet siger, men i Øyne stikker dog.
En lang Parenthesis, med Skole-Støv brodered,
Bar Fruens Kiole-Svantz, paa samme Viis staffered.
     I Luften svævede Latinske, Græske Ord,
     Som raabte Knald og Fald, Død, Nederlag og Mord.
Fru Contumacia bedekked høyre Side;
For hende alting veeg, hun kand ey Modstand lide.
     Ved venstre Side gik Hr. Fastus fræk og suur
     Med Castellanske Trin som efter Tablatur.
Gudindens Guarde var en Skok Distinctioner,
Som stedse mumlede udi adskilte Toner.
     Til sidst Idea gik heel liden som en Dverg,
     Og Troppen sluttede Poeten Phoenixberg.
I slig Procession Gudinden sig henlister
Til Blek-broderet Bord, og siger: Hr. Magister!
     (Om gradueret Navn og Titel gives maa
     Til den, fra ædle Æt der har vanslægtet saa!)
Du skinned nys som Sol blant frække Skole-Kiemper,
Men nu blir lunken, og din ædle Iver dæmper.
     Uværdig Undersaat! vanarted Phoebi Æt!
     Er sligt Philosophie anstændigt? er det ret
At eftergive Feyl, at lade Vrede falde?
Frisk op, tag Sværdet fat, lad virke lærde Galde,
     Lad see, Parnassi Søn du est, som du var før,
     Lad klinge Krigs-Basun, og Hiernens Tromme rør,
Bring udi Felten frem en Skok af Syllogismer,
Lad falde ned som Hagl stridbareste Sophismer:
     Celarent, Barbara, Darii, Ferio,
     Og tusind slige Ting, som i din Pande boe.
Grib an med samled Magt den Spotte-Fugl, Misdæder,
Sæt i Baroco den Apollinis Forræder,
     Der haver drevet Spill med Philosophisk Navn.
     Spar ikke Liv; det er Philosophiens Gavn.
Jeg siger med et Ord, føer Krig, bliv ved at hade,
Med mindre du blant os vil Borgerskab forlade;
     I vore Tider jo mod Skole-Lov det er
     For en Philosopho at plante strax Gevær.
Stem op! Calliope! Umag dig at afmale,
Hvad Virkning giordes af Gudindens zirlig Tale.
     Til inderste Kallun i Øyeblik den drev,
     Det hele lærde Blod bevæget, oprørsk blev.
Han paa sin Concordantz ærværdig Fingre lagde,
Og disse hellig Ord med Torden-Røst udsagde:
     Jeg sværger, at jeg ey beqvemmer mig til Fred;
     Men jeg mig hevne skal i tredje, fierde Led.
Thi før man fede Sild i Vester-Hav skal savne,
Før store Skibe skal ved Wiborgs Porte stavne,
     Før Vand skal blive Ild, før Nat skal blive Dag,
     Før Procurator skal forlige mindste Sag,
Ja før skal Kræmere og Kiøbmænd Told-Svig lade,
Før jeg skal slutte Fred, og holde op at hade.
     Han satt' for vreden Mund Hiert-styrkende Pocal,
     Den tømmed, slog i tu, som til et Krigs-Signal.
En slig Begyndelse tog denne store Feyde,
Som ingen kand min Helt mod Folke-Ret bebreyde,
     Thi den paa Snapsting blev raabt ud høytidelig,
     Da man skrev * * Aar fra store Pølse-Krig.


<nonum><center>Betænkning over Krigen.</center></nonum>

Hvad Udfald denne Krig vil i vor Norden vinde,
Det os Erfarenhed, den store Lærerinde,
     Allene vise vil. Her ellers tvistes om
     Blant Lærde, Læge, hvad man fælde skal for Dom,
Hvo udaf Parterne bør kaldes Freds Forstyrrer,
Hvo udaf disse to retfærdig Orlog fører.
     Endeel vil holde for, Poeten uret skeer,
     Som ingen udi sær, men heele Jord beleer.
De sige: man vil snart blant os Poeter savne,
Hvis man i Skue-Spil ey bruge maa Fornavne.
     I mine Tanker dog bør een, der skrive vil,
     Ey tegne noget Navn i skiemtsom Skue-Spil,
Som bruges i det Land, hvor Autor haver hiemme;
Thi sligt indbyrdes Krig kun tiener til at fremme.
     Paa Landets Navne han en Liste have maa,
     Saa kand han sikker frem og uden Fare gaae.
Men som vor Autor kun har agtet saadant føye,
Og disse Regler ey har stedse havt for Øye,
     Saa synes, at han ey af Ret har mindste Skin,
     Og derfor til Tractat bør giøre første Trin.
Hvis ikke, bør man ham all Skyld og Aarsag give
Til alt det sorte Blod, som kand udøset blive.
     Jeg taler upartisk. Jeg ellers er en Ven
     Og redebon Client udaf Hans Mikkelsen.


I:holberg2002122402
TI:Laniena Daphnica
TOC:Laniena Daphnica
T:Laniena Daphnica,
U:eller 
U:Det Daphniske Blodbad.
F:Crispus Monsonius, en Skov- og Kammerjæger
N:Kilde er Ludvig Holbergs <i>Mindre Poetiske Skrifter</i>, F. L. Liebenberg (red.),  Kbh., Forlagt af Samfundet til den danske Literaturs Fremme, Thieles Bogtrykkeri, 1866.
N:Bidrag fra Svend Andersen.
Q:kilde

Crispus Monsonius, en Skov- og Kammerjæger,
Udmattet udaf Sult i Daphne Skov sig lægger
     Med lukte Øyen og med sammenkrymped Krop,
     Som een, der Testament har giort, gir Aanden op.
Den ædle Løve, som paa Røsten Dyret kiender,
Forskrækkes, og sig mod den klynkend Jæger vender;
     Han siger: kiære Søn, hvi er det med dig fat?
     Det synes, denne Nat dig bliver sidste Nat.
Monsonius, opvakt ved dette Lyd, sig reyser,
I slige Klage-Ord frembryder: Skovens Keiser!
     All Lyst til Liv forgaaer, mig tiener Døden best,
     Min Velstand ude er, jam conclamatum est.  
I Fior jeg trivend var, saa feed som en Forpagter,
Af Sult nu kryber ind, mig mindste Dyr foragter.
     Hvad Lyst til Liver er, naar leves udi Nød,
     Naar man ey haver det, som kaldes dagligt Brød?
Da Løven spurte: hvad kand Aarsag dertil være?
Ham Katten svarede: Høy- og Velbaarne Herre!
     Jeg selv ey Aarsag er; men alting tager af,
     Hver anden Jæger snart vil gaae med Bettelstav.
Ved Arbeyd andre Dyr kand Fattigdom bekrige;
Sligt uanstændigt er for mig og mine Lige:
     Man veed vor Herkomst, at den prægtig er og stor;
     At Katten stammer ned af Løvens Næseboer.
Han deri havde ret: thi Østerlandske Skrifter,
Hvorudi findes Dyrs Oprindels' og Bedrifter,
     Bevidne, første Kat af Dyrenes Monarch
     At være avled; thi, da udi Noæ Ark
En Løve engang nøs, strax af dens Næseboere
To spæde Katte og vel dannede udfore.
     Saaledes Katternes Stamfader Løven er;<note>* Mahomedanerne sige, at den første Kat er udfaren af Løvens Næseboer, da den engang nøs udi Noæ Ark.</note>
     Derfore disse Dyr hos alle Mennesker
For Arbeyd skaanes, og som Frimænd stedse ere,
Der øve Ridderspil, med Jagt sig eene nære
     Paa Fælled, Eenemærk, saa ingen Herremand
     Af større Herlighed sig heri bryste kand.
Saa lidt anstændigt da for Adelsmænd kand være
Ved Hænders Arbeyd sig i Fattigdom at nære,
     Saa lidt anstændigt er og Arbeyd for en Kat,
     Som Byrd og Fødsel har i Adelstanden sat.
Sligt Løven vidste; men han sagde: hvo berøver
Dig nu din Adels Ret? Hvi Jagten du ey øver,
     Som du tilforn har giort? mon Skov og Mark er tom
     For Muus og Rotter? mon dig trykker Alderdom?
Moons svared': hver Mand veed, hver Jæger, hver Skovrider
Vor Alders Maverhed mod gamle gyldne Tider;
     Hvert Dyr i Skoven nu politisk bleven er,
     Dets List tiltager, det kand ey forraskes meer.
Paa Skiltvagt somme staae, for andre at advare;
Ved saadan Anstalt hver er uden Frygt og Fare.
     En Muus nu overgaaer i List en Hannibal,
     Hver Rotte være kand en Romersk Cardinal.
Forgangen Uge jeg vel fik to døde Rotter;
Men dem til Medgift jeg gav med min ældste Dotter.
     Jeg selv med Frue, Børn med tomme Maver gaaer,
     Og ingen anden Død end ud af Hunger faaer.
Jeg i min Velstand har, desvær! forsømt at sætte
I Enke-Cassen for min kiære Fru Allette.
     Med naadig Pension hvis hun ei hielpes, maa
     Hun selv med otte Børn af Armod undergaae.
Hvad Tilstand værre er, hvad større Ynk fortiener,
End naar Velbyrdighed med Armod sig foreener?
     En hver bekiende maa, at den er ilde skaarn,
     Som Armod trykker, og som derhos er Velbaarn.
Da Løven sagde: jeg beklager eders Skiebne;
Men man mod Musens List maa sig med List bevæbne.
     Her bag ved denne Høy i liden Huule boer
     En huul Politicus. I heele Skov, jeg troer,
Er ey hans lige. Man ham Mester Mikkel kalder.
Han underviiser Dyr af all slags Kiøn og Alder.
     Forklar for ham din Tarv, bekiend for ham din Nød,
     Han Raad vil give til at vinde Dagligt Brød.
Monsonius da strax til Huulen sig begiver,
Hvor han ved Dørren af en Rev begegned bliver.
     Han spørger, om han selv er Herren af det Huus?
     Ney, svared Reven, jeg er kun hans Famelus.
Magisteren er vel, men ey for alle, inde;
Men tøv et Øyeblik, saa kand I hannem finde.
     Nu holder han for Fugl og Dyr Collegium,
     Som just paa denne Tid er privatissimum.
Han haver nu kun 5 Skolarer, som betale
For Underviisning i Stats-Konster og Morale;
     Paa denne Time han har sat den største Priis,
     Thi han forklarer da hver Løverdags Avis.
Da Timen ude var, den heele lærde Skare
Magisteren forlod; de ni i Tallet vare.
     Strax Famelus gik ind, tilkiende give lod,
     At en Sollicitant ved Huulens Indgang stod,
Da Mesteren kom frem, og spurdte: hvi saa silde
Paa Aftenen han kom, hvad han paa den Tid vilde?
     Monsonius til ham sig nærmed' gandske krum,
     Tilbad med Ydmyghed sig et Consilium.
Han Ordet førte saa: Clarissime Magister!
Mig Nøden driver, at jeg ydmygst mig fordrister
     At foruroelige jêr Velærværdighed,
     Et Raad at høre, som min Tarv kand hielpes med.
I mig I seer en Mand, der stedse har med Ære
I Daphne Skov sit Liv frembragt; men nu desværre
     Den vanskelige Tid mig har bragt i en Stand,
     Som meere usel er, end den beskrives kand.
Mit Legem svindes, som jeg plaget var af Tæring.
Jeg er dog ikke syg: jeg Mangel har paa Næring;
     Slig Mangel giør, at jeg aftager, svinder hen,
     Saa ingen kiender meer Monsonium igien.
Ved denne Tale Hr. Michael spidsed Øre,
Han studsed, da han fik Personens Navn at høre.
     Han raabte overlydt: er det den ædle Kat
     Den store Jæger og vor Daphne Skovs Zirat,
Men nu i usel Stand, til Jagten meer ey Nytte?
Jeg tænkte i en Hast, det var Svend Nielsen Skytte;
     Thi Skabning, Skikkelse alt saa forandret er,
     At af Monsonio fast intet meer jeg seer.
En saadan usel Stand til Medynk mig bevæger,
Skiønt vi Politici paa Hiertet intet lægger;
     Vi som Pedanterie anseer Medlidenhed,
     En slig Affect hos os ey haver mindste Sted.
Men aabenbar mig frit din Tarv, og siig mig kiære!
Til Nærings Mangel hvad kand rette Aarsag være?
     Hvad Uheld driver dig at gaae med Bettelstav?
     I Skoven jeg ey hør at Jagten tager af.
Da svared Katten: jo; thi alle gamle Stræger
Nu intet gielde meer. En Muus den beste Jæger
     Nu veed at dreye, og at bruge Svig mod Svig,
     Ja den er udi List fast Menneskene liig.
Da Reven derpaa holdt en heel merkværdig Tale,
Som jeg ey Kræfter har og Evne at afmale.
     Han sagde: I kand see paa eder selv i Speyl,
     Hvorledes man i List og Renker tager feyl,
Hvorledes Statsmænd selv ved Statsgreb sig fixere,
Hvorledes Konsten kand sin Mester selv besnære.
     Een, der vil naae sit Maal ved List, ved Konst, ved Svig,
     Maa øve Konsten, at den ey er kiendelig.
Sligt tages ey i agt i Statsgreb; Konsten hinker,
De største Statsmænd er de allerstørste Sinker;
     De ved at lægge Svig til Svig og Konst til Konst
     Tit foraarsage, at all Arbeyd blîr omsonst.
Ved aabenbare List de ligesom advare,
At man skal vogte sig for satte Garn og Snare.
     Det i saa Maade dem, som fordum Manden, gaaer,
     Der raabte: vogt dig vel; thi jeg dig ellers slaaer.
En Richelieu tilsidst ey kunde meer bedrage,
En Mazarin sig lod ved Næsen ofte tage;
     Just efterdi en hver af dem var stedse Rev,
     Just derfor deres List ey meere farlig blev.
I mine Tanker ret Politicus den heeder,
Som Navnet ikke har, som udi Faare-Klæder
     Veed at iføre sig, og synes i en Stand
     At være, at han ey bedrage nogen kand.
Her udi Daphne Skov jeg kunde nogle nævne,
Som synes hverken Lyst og Villje eller Evne
     Til Svig at have; men jeg for Eksempel troer,
     At i min Famulo ti Mazariner boer.
I heele Reve-Æt man ham eenfoldigst holder.
Han Navn har af et Faar; men just det Navn forvolder,
     At han blant vore Folk kand øve Konsten best,
     Og at han alle Dyr kand trække paa een Læst.
Hvis du ey derfor vil, at Armod dig skal trykke,
Hvis du paa Muuse-Jagt vil vente Held og Lykke,
     Hvis Renker, Svig og List skal være dig til Gavn,
     Da udaf Snildhed maa du skilles først ved Navn.
Du enten stille maa dig an, som Sindets Kræfter 
Forsvindes, eller at du føre vil herefter
     Et helligt Levnet som alvorlig Poenitent,
     Saa at din Andagt blir i heele Skov bekiendt.
Jeg viidere dig vil i Konsten underviise,
Og haaber, at i mig du Mesteren skal priise,
     Naar Frugterne du af min grundig Lærdom seer.
     Kom, lader os gaae ind, saa skal du høre meer.
Saa Katten en Skolar af Mester Mikkel bliver,
Som blant Disciple ham i Lectie-Bog indskriver.
     Med Information en Uge man bortdrev,
     Da udaf Skolegang han dimittered blev.
Hvad kand dog Videnskab i Verden ikke giøre!
Af Mikkels Lære man strax Frugten fik at høre,
     Et Mesterstykke man i Stats-Konst øvet seer,
     I Skovens Krønik som med Flid antegned er;
Thi derom Skovens Dyr end med Forundring tale;
Det ført er udi Sang af Lærker, Nattergale.
     Endskiønt Monsonius selv Gierningen bedrev,
     Saa dog den heele Priis tilegned Reven blev.
Af Nattergalen blev en Æres Sang forfatted,
Som for dens Ziirlighed i Skoven høyt er skattet;
     Den paa hans Ligsteen og er til Erindring sat,
     Og derpaa endnu staaer som Smykke og Zirat.
Gravskriftet lyder saa: Her under Mikkel hviler.
See til, O Vandringsmand! du ey for meget iiler,
     Naar du til dette Sted er kommen; men stat stil,
     Og med Forundring læs et listigt Skuespil.
Derpaa Historien er ziirligen forklared;
Thi Skovpoeten har ey Flid, ey Hierne sparet.
     Det i Heroisk Vers er udført, endes saa:
     Af Konsten Mesteren du see og priise maa.
Om Mester-Stykket selv Skov-Krøniken saa taler:
Monsonius begav sig iilend til en Maler,
     Og der sig sort som Ravn med Sværte tegne lod,
     Skiønt Damon Maler dets Betydning ey forstod.
Strax allevegne lod Monsonius udspreede,
Til Poenitentze at han vilde sig bereede,
     At verdslig Tanke han til Side havde sat,
     Traad udi hellig Stand, antaget Munke-Dragt.
Da Muus og Rotter sligt i Skoven kom for Øre,
De frydedes ved hans Omvendelse at høre.
     Hver raabte overlydt: Nu er ey meere Nød!
     En sorte Broder Munk maa ikke æde Kiød.
I Dalen Koilas strax sig samlede en Skare;
De overlagde til Erindring om all Fare,
     Som nu forsvunden var, en hellig Dag i Fryd
     Med Sang at holde og med Instrumenters Lyd.
Da alles Hierter nu opfyldte var med Glæde,
Saae man en gammel Muus i Dalen at fremtræde.
     Hans ærbar Mine nok tilkiendegive lod,
     At saadan Sikkerhed ham meget lidt anstod.
Han sagde: tøver lidt, og eder vel betænker;
I kiender Katten jo, hans store List og Renker.
     Af Muus og Rotter vi ført nogle skikke maa,
     Af hvilke man kand vis og grundig Kundskab faae.
Ved slig Erindring strax enhver sin Glæde skiulte;
Thi man den gamles Raad i alting stedse fuldte.
     Hans Navn i største Agt end udi Skoven staaer;
     Thi han var Herredsfogd for Muus i mange Aar,
Sit Embed forestoed med største Priis og Ære;
Man hørte i hans Tid ey nogen appellere,
     Men hver det blive lod ved Herreds Tingets Dom,
     Og ingen Sag derfra til Lands Tings Retten kom.
Landsdommer Glirius, en stor juridisk Rotte,
Skiønt han var ey hans Ven, han dog bekiende maatte,
     At ingen Dommer var at ligne mod Harad,
     Og at han værdig var til Doctor-Hat og Grad.
De andre Muus derfor, bevæged' af hans Tale
Beslutted Tiden lidt og Glæden at forhale. 
     De strax som Speidere udskikte fire Muus;
     Med dem i Følge gik og Rotten Glirius.
Af Hendelse de kom forbi Michaels Hule;
Han dem i møde gik, og sagde: jeg ey skiule
     For eder, kiære Børn! en sælsom Tidend kand:
     Monsonius er traad i hellig Munkestand.
Hvad kand for eder nu vel være større Glæde?
Thi Folk af Munkestand forbydes Kiød at æde.
     At det forholdes saa, jeg gandske sikkert veed.
     Og derpaa denne Løgn beseglede med Eed.
Paa slig Forsikkring strax den deputerte Skare
Tilbage gik. Dem da i møde kom en Hare,
     Som vidnede, at han vor Jæger nyelig saae
     Med ærbar Mine og i Munke-Dragt at gaae.
Da raabtes overlydt: Nu Fred er udi Landet;
Men Harad troed ey det eene med det andet.
     En Hares Vidnesbyrd, han sagde, Statsmands Eed
     Kand ey forsikkre os om Sikkerhed og Fred.
Vi maa for Kattens Huus to døde Rotter kaste;
Hvis han dem rører ey, da til en Munke-Faste
     Vi merke kand at han opoffret haver sig,
     Og at herunder er ey skiuled List og Svig.
Sligt efterlevet blev: Man døde Rotter lagde
For Kattens Boelig; han det merkede, og sagde:
     Nu gielder det; han dog sig tvang, holdt stedse Stand,
     Endskiønt ved saadant Syn ham Tænder løb i Vand.
Da ingen tvivled meer om Tingen; Men af Glæde
Den viise Harad selv man Øynene saae væde.
     De sagde alle: nu skinbarligen man seer,
     At han en Poenitent og ret Conversus er.
I disse Tanker dem vor Jæger styrked meere;
Thi han sig foretog strax at catechisere,
     Mod Synd at præke, som blant Dyr gik udi Svang
     Og trued Daphne Skov med hastig Undergang.
Han aarle, sildig kun om Poenitentze talte,
Forandrede sit Navn, sig Pater Kispus kaldte.
     Han og blant Rotter, Muus med Flid udsprede lod,
     At deres Velfærd meest for Øynene ham stod;
Til hvilken Ende han tilbød ved daglig Tale
Privatim, publice Religion, Morale
     At lægge ud for Dyr; I Dalens vestre Krog
     Opreyste Cathedra, og Theses der opslog.
O Musa! gammel Blod lad nu I Aarer rinde,
Opvæk min matte Geist, at jeg maa denne finde
     Med Fynd beskrive, og min Læser til Behag
     Afmale den for Muus og Rotter sorte Dag. 
I Crocodilens Aar, og i den Maaned Spletter,
Mod Solens Opgang, som Skov-Krøniken beretter,
     En Mængde Rotter, Muus man udi Dalen saae,
     I Haab Oplysning af Magisteren at faae.
Af Katten holdtes da en fyndig, ziirlig Tale,
Som fuld af Lærdom var og grundigste Morale;
     Da Talen endet var, blev givet Tegn ved Nik,
     Og da den store Jagt og Blodbad for sig gik.
Hans Frue, Børn og to vel øved andre Katte
Bag ved en liden Høy paa Skildtvagt vare satte;
     Da af Monsonio dem givet blev Signal,
     De løbe til, med Mord opfyldte Koilas Dal.
Jeg intet Nederlag i Krøniker har fundet,
Som jeg med dette Drab og Mord har ligne kundet;
     Paa store Vesper blev ey spildt saa meget Blod,
     Parisisk Bryllup ey kand lignes derimod:
Antallet der var stort paa myrded' Huguenoter,
Men her var større paa uskyldig Muus og Rotter.
     Eksempel viises ey, at sige med et Ord,
     Paa større List og Svig, paa meere ynksomt Mord.
Jeg paa de Dødes Tall Optegnelse ey giver;
Om Stands-Personers Mord jeg kortelig kun skriver,
     Om prima plana, og om Dyr af Byrd og Rang;
     Almuen faaer ey Sted i denne Klage-Sang.
Personers Navne, som ved Byrd og Sindets Gaver
Da Skovens Hæder var, jeg eene samlet haver.
     Blant dem jeg allerførst paa Dødes Liste seer
     Den store Herredsfogd, som før omtalet er;
Dernæst Fogdinden Miau; Den yndige Misene,
Som Titel førte af Musindernes Helene,
     Med trende Sønner Rac, Spitac og Gebrian;
     Næst efter følger Glis, samt stolte Almaran,
Den modige Guban, som Rotters Hovedbanner
I Krig betroed var, og regned fleeste Ahner,
     Den sindige Chirass, den snedige Glipus,
     Amtmanden Peripom, Lands-Dommer Glirius.
Den dydige Philix med Skovfogdinden Harsel,
Som den Tid lavede heel fremmelig til Barsel,
     Tergusus Advocat, Pinapus Land-Fiscal
     Med Børn og Fruer var og blant de Dødes Tal.
Land-Medicus Spitac og omkom udi Slaget,
Af alle slagne man hans Død har meest beklaget;
     Thi han ophitted først blant Dyr i dette Land
     Den store Lægedom, som skeer ved Tiærevand.
Lehnsmanden Mirakol med hans Fuldmægtig Thivet,
Samt Herreds-Provsten Ras og her tilsatte Livet.
     Poëten Timian gik ogsaa samme Gang,
     Hans Søn har dette Mord ført ud i ziirlig Sang.
Man Kattens Døttre saae sig mest at distinguere,
De tvende Frøikener indlagde største Ære,
     Hvers Tapperhed i sær fast ey beskrives kand,
     Thi ingen frelset blev fra deres Morder-Tand.
Saa endtes denne Jagt. Vi deraf see og lære,
At den, der andre vil med Svig og Konst besnære,
     Maa ligesom sit Pund i Jorden grave ned,
     Og sig forhverve Navn af simpel Ærlighed.
Hvis han i Konsten vil den mindste Fremgang haabe,
Han sig anstille maa som Helgen eller Taabe.
     Her man Eksempel seer paa ægte Politic;
     Monsonius da Navn af Oberjæger fik.

I:holberg2002122403
T:Zille Hans Dotters Gynaicologia
F:Jeg neppe fuld var otte Aar
N:Kilde er Ludvig Holbergs <i>Mindre Poetiske Skrifter</i>, F. L. Liebenberg (red.),  Kbh., Forlagt af Samfundet til den danske Literaturs Fremme, Thieles Bogtrykkeri, 1866.
N:Bidrag fra Svend Andersen.
Q:kilde

<nonum><center>eller</center></nonum>

<nonum><center>Forsvars Skrift</center></nonum>
<nonum><center>for</center></nonum>
<nonum><center>Qvinde-Kiønnet.</center></nonum>

<nonum><center>Med en Epistel</center></nonum>
<nonum><center>til</center></nonum>
<nonum><center>Hans Mikkelsen.</center></nonum>

<nonum>                                     - - - Respice  primum</nonum>
<nonum>	Et ferutare viros; faciunt hi plura: fed illos</nonum>
<nonum>	Defendit numerus junctæq; umbone phalanges.</nonum>
<nonum>                                                  Juv. Sat. 2.</nonum>





<nonum><center>Agtbare og Velfornemme Ven</nonum>
<nonum><center>Signör Hans Mikkelsen!</center></nonum>

<wrap>Jeg ey alleene haver læset Eders Poëtiske Skrifter med stor Behag, men ogsaa er bleven opmuntret deraf, at sammensmede dette lille Verk, som jeg tager mig den Frihed at skikke Eder med Begiæring, I vilde have den Godhed, at lade det nyde Sted iblant andre Eders Digt, som jeg haver hørt at være under Trykken. Jeg merker af Eders Skrifter en upartisk Geist og sunde Sentimens udi alting; Er derfor forsikkret om, at I er ikke af de slags Mænd, der med skeele Øyne vil ansee dette Skrift, som er en Forsvar for Fruentimret, og hvorudi med Frihed dadles de Skribentere, der paa saadan usømmelig Maade have attaqveret vores Kiøn: Jeg nævner blant dem kun Juvenalem, efterdi hans Satyra sexta er skreven udi ziirlige Vers, og er udi alle Folkes Hænder; de andre, omendskiønt de ofte have gaet videre, ere dog enten mindre bekiendte, eller ikkun have skrevet en passant derom.</wrap>
<wrap>     Jeg nægter ikke, at adskillige jo have ogsaa taget vort Kiøn udi Forsvar, men er mestendeels faldne udi en anden Extremitet, have giort Qvinder til ædlere Creature end Mænd, og udøset slige Flatterier, at fornuftige Fruentimmer have heller anseet deres Skrifter som subtile Satires end Apologier. Thi hvad er meer latterligt end at bevise Fruentimmerets Herlighed deraf, at de saa net kand sye og brodere, som en vis Skribent haver giort, og tilskrive Naturen udi sær det, som kommer af Vanen og Optugtelsen? Det var jo lige saa daarligt, som jeg vilde sige til Eders Berømmelse, at Naturen har begavet Eder frem for alle Eders Brødre med det Pund at brygge Hvitøll, da Eders Forældre allene udi Ungdommen have holdet Eder til Bryggeriet, og ikke Eders Brødre. Af samme Natur er det Argument, som tages af Qvinde-Kiønnets Bluefærdighed, at, naar en Brud seer sin Brudgom, bliver hun rød i Ansigtet, hvilket endelig maa være Tegn til en stor naturlig Dyd, besynderlig efterdi en gammel Poët haver sagt:</wrap>
<nonum>	Qvale coloratum Tithoni conjuge coeleum</nonum>
<nonum>	Subrubet, aut sponso visa puella novo.</nonum>
<wrap>Men udi de Lande, hvor Fruentimmer ikke er saa usynlig, som udi Spanien og Italien, bliver en Brud aldeles ikke alterered, naar hun seer sin Brudgom, hvilket beviser, at saadan Blufærdighed kommer ey af Naturen, men af Vanen. Hvo vilde berømme Morten Skredder, og sige, at hans Hierne var bedre disponered end andres, efterdi han, brugende kun eengang om Aaret Snuus-Tobak,af en Prise nyser meere end de andre Skreddere udi Callundborg, der bruge for to Skilling om Dagen? Udi Mingrelien merker man ikke, at en Brud bliver rød, naar hun seer sin Brudgom, men vel i Venedig, hvor det ikke er brugeligt, at see Mandspersoner.</wrap>
<wrap>     Men, vil man sige, er det ikke vigtige Argumenter om Fruentimmerets Herlighed, (1) at naar en Qvinde drukner udi Vandet, vender endog det døde Legeme af Blufærdighed Ryggen op, item, naar en Qvinde stikker sine Hænder udi reent Vand, beholder det dog sin Klarhed? Angaaende det første, da maa man først examinere, om det er sandt, og lader man sig i den Fald ikke nøye med Plinii Vidnesbyrd, som allegeres, heldst efterdi man kand bevise det sikkere af daglig Erfarenhed; men, lad være det var sandt, saa kand det dog ikke være Tegn til Blufærdighed, naar man er død, men Physici kand maaskee let finde andre Aarsager dertil. Der bliver ogsaa et Spørgsmaal, om alt Fruentimmer flyder saaledes, eller alleene honete Dames. Hvis alle, da er det ubegribeligt, hvi visse Qvinder skulde giøre saadant efter Døden, da de ey vare saa peene udi levende Live; hvis alleene honet Fruentimmer flyder saaledes paa Vandet, da svarer jeg: Vær saa god og beviis mig det først. Hvad det andet Argument belanger, da haver jeg ey heller experimenteret, om det er sandt. Agrippa, som fremfører saadant Beviis, maaskee har giort Experiment paa sig og een af sine Søstre, om han havde nogen; men ikke erindret, at som han var en lærd Mand, hans Fingre gierne vare blekkede, og at deres derimod bleve brugte kun til at brodere eller sye paa Ramme.</wrap>
<wrap>     Andre bevise Kiønnets Herlighed deraf: At, saasom den første Mand blev skabt af Jord, saa blev den første Qvinde skabt af Menneske, og derfor er en Qvinde mod en Mand, ligesom destillered Spiritus mod simpel Brendeviin. Den Beviis synes god nok, men jeg vil dog for Sikkerheds Skyld ikke bruge den, heldst saasom jeg haver bedre. Med saadanne slags Argumenter søge Skribentere at ophøye Qvindekiøn over Mandkiøn. Andre gaae dog ikke saavit, men holde for, at begge Kiøn in genere ere lige gode, mengende slette og gode Beviisligheder sammen, blant andre det, at alt, hvad GUd skabede, var saare godt, hvoraf følger dog ikke, at alle Species ere lige gode, men hvert Slag godt for sig, en Løve vel skabt for en Løve, en Mand for en Mand, og en Qvinde for at være en Qvinde; derfor svarede Manden, om ikke grundig, saa dog artig den Skiev-beenede, der brugte det Argument: I er vel nok skabt for en Skiev-beenet! Jeg derimod fegter paa den Maade ikke for Fruentimmeret, holder ey heller nødigt at sammenskrabe mange Beviisligheder, men fremfører ikkun faa visse og grundige, som viise, at Mænd og Qvinder ere af een slags Materie, og een slags Machiner, at de sidste kunde være beqveme til mange Forretninger, hvor fra de blive udelukte, ja være ligesaa nyttige Lemmer udi en Republiqve, som Mænd. Saadant haver jeg udføret i dette lidet Verk, som jeg haaber skal behage begge Kiøn, heldst efterdi jeg ikke disputerer Mænd deres Ret, endskiønt jeg allene grunder den paa Hævd.</wrap>
<wrap>     Hvad Poësien er angaaende, da, om nogen vil sige, at Satyrisk Materie efter Reglerne ikke bør udføres udi slige korte Vers, da svares, at vi Fruentimmer ere ikke for Adagio, men meest for Triple-Tact. Udi Prosodien haver jeg fulgt Eders tvende Satires, udi hvilke jeg seer en stor Agtsomhed baade udi Accenten og Ortographien frem for andre vore Poëter, der bruge fast samme Frihed udi Accenten, som de Franske, og derforuden sielden in Verbis distinguere Numerum Singularem fra Plurali, saa vel naar de skrive Prosa, som Vers.</wrap>

<nonum>          Jeg forbliver etc.</nonum>


<nonum><right>Zille Hans Dotter.</right></nonum>

<nonum>Ebeltoft d. 13 Novembr. 1721.</nonum>

-----                           

Jeg neppe fuld var otte Aar,
     Jeg vilde vide meere
End A. B. C. og Fader vor,
     Jeg Lyst fik at studere,
Min Fader tit om Halsen tog,
     Naar han var vel til Mode,
Og sagde: Hvis hvad Nemhed dog
     Hvad i min Hierne boede,
Min hierte Fader kunde troe,
     Han en Donat spenderet,
Min Moder lod ey have Roe,
     Før hun og consentered.
Jeg sagde: lad min Broder Frantz,
     Mit Pund som ey har inde,
Til Bogen ingen Lyst og Sands,
     Lad ham i min Sted spinde.
Han eengang vreed blev af den Snak ,
     Og sagde: hvilke Noder!
Paa Dør med saadan Tale gak.
     Tænk ikkun, om din Moder,
At du foragter Teen og Rok,
     Min Dotter! fik at høre,
Hun vilde med en Mangelstok
     Din arme Ryg jo smøre.
Du fød til Rok, din Broder ey!
     Hvad er det for en Grille,
At vige fra Naturens Vey?
     Han heeder Frantz, du Zille.
Af saadant Svar jeg smilede,
     Begyndte og at grunde;
Min Fader paa mit Ansigt see
     En egen Latter kunde.
Jeg vedder, Zille! sagde han,
     Du noget har bag Øre;
Du grunder, som Jens Tømmermand,
     Naar han vil Forslag giøre.
Jeg svared: Fader! det er sandt,
     Nu randt mig et i Sinde,
Et Forslag jeg i Hiernen spandt,
     Som I ey skal befinde
At være slige Foster, som
     I Børne-Pander fødes;
At jeg ey ved Naturens Dom
     Til Spinderok bør nødes.
Jeg med et Forslag svanger gaaer,
     Som Verden kunde gavne,
Det er, at bie nogle Aar,
     Før man paa Børn sat Navne.
O hvilket Forslag! sagde han,
     Det haver jo ey Lige.
Man deraf eene høre kand,
     At du est Barn, ja Pige.
Jeg svarede: Min Tanke er
     Med Navne ey at haste,
Og, før man Tegn til Hierne seer,
     For Sviin ey Perler kaste,
Men bie indtil siette Aar,
     See hvad et Barn vil arte;
En Dreng at kalde Ingebor,
     Lucie eller Marthe,
Hvis han en Rokke-Hierne har;
     En Pige kalde Peder,
Hvis Tegn hos hende man blev vaer
     Til Viisdom, Dyd og Sæder.
Af saadant Svar han heftig leer,
     Og raaber paa sin Kone,
Og siger: Moden steegen er,
     Min hierte Abelone!
See hvordan Verden tager til
     I Klogskab altid meere:
Vor ældste Dotter Zille vil
     Med Fandens Magt studere.
Jeg holdt det først for Giekkerie,
     Nu har jeg halvdeels loved
At føye hende derudi;
     Jeg merker hun har Hoved.
Da saae man paa min Moders Kind,
     Som Strømme, Taarer rinde;
Hun sagde: jeg er ey saa blind,
     At jeg gir dertil Minde.
See eder for, min hierte Mand!
     Før I med saadant haster;
Vor Dotter sig jo speyle kand
     I hendes salig Faster.
Vor Nabos Søster Agatha
     Jo gandske gal er bleven
Kun af Frue Berhtes Seneca,
     Som dog paa Dansk er skreven;
Tænk ikkun da, hvor det vil gaae,
     Om hun Latin skal lære,
Hvad Kors vi vil i Huuset faae,
     Hvad Sorg, Fortræd, Vanære.
Ach! saadan Skaal er all for beesk,
     Som man for mig vil skienke;
Thi paa Latin og følger Græsk,
     Det maa I eftertænke;
Et Sprog, som jeg fuldkommen troer
     At Fanden selv har skabet.
Jeg keeg kun i en Bog i Fior,
     Jeg blev, som slet fortabet:
Jeg Ugler og Markatter saae,
     Som end for Øyne svæve;
Saa tidt det Sprog jeg tænker paa,
     Min heele Krop maa bæve.
Jeg svared: det vel være kand;
     Jeg merker og det samme,
Naar jeg en Point d' Espagne seer,
     Naar jeg skal sye paa Ramme;
Det samme Virkning giør hos mig,
     Som Græsken giør hos eder,
Det fører i mit Hoved Krig,
     Men Bog at see mig glæder.
Ney hør, min Hierte! sagde hun
     Med Taare til min Fader,
Giv Agt pa hendes Væsen kun,
     Seer efter hendes Lader.
Jeg allerede merket har,
     At hun gaaer hen i Taaget:
Naar hun en Drik af Kruset tar,
     Hun lukker meer ey Laaget.
Jeg dristig blev, jeg svared: hør,
     Min hierte-søde Moder!
Vor Amme tit det samme giør,
     Hun haver verre Noder,
Skiønt hun paa Lærdom er saa klog,
     Som Aben hos Forvalter,
Hun aldrig Evangeli-Bog
     Har seet, end Davids Psalter.
I Gaar hun udi Tanker gik,
     En Stokfisk tog for Brænde,
Og den i Kakkelovnen fik,
     For dermed Ild at tænde.
Jeg merket slig Taasagtighed
     Har og i andre Stykker,
Skiønt hende dog (vor HErre veed)
     Ey Lærdom meget trykker.
Da skreeg min Fader: en Donat
     Strax kiøbes maa og meere;
Til Moder sagde: Hør min Skat!
     Vor Dotter skal studere.
Hans Myndighed stoed paa den Foed,
     At Ord og vare Love;
At disputere ham imod
     Sig ingen torde vove.
Saa blev jeg mod Forhaabning da
     Tilholdet at studere.
Aurora og Grammatica,
     At tye og componere,
Som andre Børn maa pidskes til,
     Og drives, saa som Heste,
Alt saadant var for mig kun Spil,
     Jeg alting villig læste.
Ey Orbis Pictus nødig var 
     For mig at lade trykke;
Jeg ikkun mig fornøyet har
     Med Ord, ey Kobberstykke.
Ja jeg end udi spæde Aar 
     Ey fulgte Børne-Vane,
Paa A. B. C. ey fældte Taar,
     Skiønt der var ingen Hane.
Paa 6 Aars Tid jeg blev saa klog,
     Jeg kunde explicere
Den mørkeste Latinske Bog,
     Jeg kunde deponere.
Den Fremgang og det store Spring
     Mig førte i den Grille:
Om Mandkiøn udi andre Ting,
     Vi efterabe vilde,
Om vi ey kunde ligesaa
     Det Onde med det Gode
Forrette, Embed forestaae,
     Hvis man os det betroede.
Jeg fordum med min Broder tit
     Har holdet saadan Tale;
Men han mig engang kige lidt
     Lod i sin Juvenale:
Der saae jeg vores Contrafei
     I nette Riim beskreven.
Jeg ønsked da, jeg nægter ey,
     At jeg en Dreng var bleven.
Jo meer jeg prentet sligt i Sind,
     Jo meer jeg blev nedslagen;
Jeg sad med Haanden under Kind,
     All Mod var mig betagen.
Jeg sagde ved mig: HErre GUd!
     Nu kand jeg let begribe
Aarsagen til de strenge Bud,
     Som holde os i Knibe.
Nu merker jeg og, hvi en Mand 
     I Spanien, Barbariet,
I Indien og Moguls Land,
     I Valland og Tyrkiet
Hustruer holder heele Aar,
     Som Fugle udi Buure,
Med Nøgel selv til Laasen gaaer,
     Dem slutter inden Muure.
Sligt Aarsag til den Haardhed er,
     Sligt alt er ey opfundet
For Fruentimrets Dyd, disvær,
     Men paa dets Ondskab grundet.
Jeg eftertænkte og ved mig:
     Af saadant maa og komme,
At Tyrkerne, der Himmerig
     Selv have udi Lomme,
Paa Qvindfolk sætte ingen Priis,
     Ja dem saa lidet skatte,
At de før aabne Paradiis
     For Hunde og for Katte;
Thi udi andet Liv ey maa
     Den dydigste Huus-Frue
Sted med Prophetens Esel faae
     Og med en Noæ Due.
Hvis nu omstunder det saa gik,
     Som i de gyldne Dage,
Da Guderne ved mindste Nik
     Sig Umag maatte tage
At skabe Mennesk om igien
     Og metamorphosere
Til Bække, Floder, Træ og Steen,
     Til Dyr og andet meere;
At, naar en skreeg: Giør mig til Flod!
     En anden: mig til Stierne!
Strax Himmelen til reede stoed,
     Og sagde: Hiertens gerne;
Hvis saadan Tiid nu kom igien,
     Det var som i de Dage,
Jeg havde bedet Himmelen,
     Min Skabning at borttage;
Jeg havde raabet: Himmel hør!
     Jeg plages med en Grille;
Ach! mig til Frantz min Broder giør,
     Giør Frantz igien til Zille.
Men nu omstunder sligt ey skeer,
     Nu gaaer det, som man taler:
Hvo slagen til en To Mark er,
     Den bliver aldig Daler.
Jeg mig derover foretog
     Paa saadant at studere,
Alt hvad som staar i samme Bog
     Med Flid examinere.
Jo meer jeg læsede, jo meer
     Min Vrede stillet bliver;
Thi jeg kun finder Characteer
     Paa en pedantisk Skriver.
Jeg eftertænkte alt i sær,
     Jeg saae, at saadan Feyde
Ey andet udi Verden er
     End egne Feyl bebreyde.
Jeg tænkte: mon vi Øvrighed
     Ey ogsaa kunde være,
Ey føre Krig, ey bryde Fred,
     Og lære at campere?
Om og ey udi et Senat
     Man kunde bruge Qvinder?
Om ikke kunde sættes Skat
     Af Rentemesterinder?
Om vi ey kunde lære og
     At bruge Stats-Intriguer?
Om ogsaa Machiavelli Bog
     Ey skreven var for Piger?
Om Anna, Mette, Elsebed
     At tie, simulere
Ey kunde lære, og en Fred 
     Som Mænd negociere?
Om ikke Piger ogsaa gaae
     I Ambassader kunde,
Paa sin Respect og Landets staae,
     Og Folke-Ret udgrunde?
Jeg tænkte: mon en Ingebor
     Ey Doctor kunde være,
Ey rive Plaster af et Saar,
     Ey døe methodisk lære?
Mon og en Lisken, Elsebed,
     En Marthe, Arianke
Ey kunde Uretfærdighed
     Forsvare i en Skranke?
Mon og en Qvinde kunde ey
     Astronomie studere
Og os til Maanen bane Vey,
     Som - - og andre flere?
Om af Academie et Lem
     Ey kunde blive Qvinde,
Ey kunde Longitudinem,
     Saa vel som Mænd, udfinde?
Om vi er af saa doven Art,
     At vi ey kunde lære
At dræbe i Secund, i Qvart,
     Med Kugler duellere?
Om pro og contra rette Troe
     Vi kunde og ey skrive,
Forstyrre Land og Kirke-Roe,
     Hæresiarcher blive?
Om vi paa Landets Sundhed ey
     Pocaler kunde tømme,
Uddrikke Sneese paa en Rey
     Og os deraf berømme?
Om kun med Mund, men ey med Pen,
     Vi ikke kunde lære
At male af vor Næstes Meen,
     Paa Græsk, Latin blamere?
Mon og vi ikke kunde paa
     Postiller lære ride,
Og derved Navn af Lærdom faae,
     Skiønt vi dog intet vide?
Om vi ey kunde for en Ret
     Aflegge store Eeder,
Og vidne falskelig saa let,
     Som Espen, Paul og Peder?
Om vi ey kunde om en Hat
     Og skrive Folianter,
Ja slaaes for Bogstav, som for Skat,
     Og blive til Pedanter?
Mon publice ey snorke let
     Vi kunde heele Dagen,
Os Øyne knikke i en Ret,
     Og spørge: hvad var Sagen?
Mon Qvinde ey, saa vel som Mand,
     Saa meget monne due,
At Fogderie, at Amt, at Land
     Hun kunde og udsue?
Mon Piger kun er skabt i Land
     At kaage, rede Senge?
Mon de og ikke lære kand
     Paa Jagt en Hest at sprænge?
Mon af Armee man og en Part
     En Lisken ey kand give?
Mon, for hun ey faaer Knævel-Bart,
     Just Obrist ey kand blive?
Paa dummer Hoved om ey maa
     Magister-Hatte sætte
Og i et Cathedra en staae,
     For kun hun heeder Mette?
At komme paa en anden Vey:
     Om og Mandkiønnets Dyder
Vi efterfølge kunde ey,
     Saa vel som Feyl og Lyder?
Jeg kiger i Historier,
     Jeg finder en Christine,
Jeg blader endnu ydermeer,
     Jeg seer en Catharine;
Jeg derimod og bliver vaer
     En Anna, Margareta,
Som Dyders Speyle været har,
     Og en Elizabetha.
Til Lærdes Republik jeg gaar,
     Ey blir ved Staten ene,
Jeg stønner, mig bag Øret klaar,
     Seer Bourrignon, Ovene;
Men Qvinder jeg kand ogsaa see,
     Som os til Forsvar tiener,
Mig møder og en Dorothe,
     En Tot, en Fevre, Brenner.
Vel udi Skrifter findes kand
     Meer Heldte end Heldtinder;
Men om Commando i et Land
     Blev ogsaa givet Qvinder,
Maaskee blandt Spinde-Kiærlinger
     Man skulde kunde finde
Den, der et ædelt Hierte bær,
     Og blev Amazoninde.
Man seer og i Historier
     For Troen Blod at rinde,
Dog ud af Martyr ikke meer
     End udaf Martyrinde.
Jeg tilstaaer dog, det er omsonst;
     Hvor jeg mig end vil vende,
Hvad Kraft jeg bruger og hvad Konst,
     Saa maa man dog bekiende,
At Qvindekiøn i visse Feyl
     Mandkiønnet overvinder,
At man i første som et Speyl
     Af visse Laster finder. 
En Juvenalis viise kand,
     Jeg saadant og ey nægter,
At meer en Qvinde, end en Mand
     Regieres af Affecter.
Naar andre ogsaa melde om
     Qvindfolkets Snak og Sladder,
Jeg underskiver deres Dom,
     Mig deri sige lader.
Men, naar man vil Naturen vel
     Fra Vanen separere,
See efter, om ens Naturel
     Sligt bør tilskrives meere,
End Vanen og Optugtelsen,
     End Moder, Skik og Love,
Jeg da paa nye tør hvesse Pen,
     Et Slag for dennem vove.
De Dyder, som vi udi sær
     Hos mange Mænd berømme,
Effecter udaf Love er,
     Som holde dem i Tømme.
Naar Gertrud sig fortaler, hun
     Kun aabenmundet heeder,
Man kalder saadant Frugter kun
     Af daarlig Qvinde-Sæder;
Naar Rasmus taler mindste Ord
     Mod nogens Navn og Rygte,
Han maa end ved sit eget Bord
     For Ørefigen frygte.
Naar Else, Dorthe bliver vred,
     Og Galde-Gift udøser,
Man leer, man ynkes ikkun ved
     De skrøbelige Tøser;
Naar Peder synger saadan Sang,
     Da maa han Afbigt giøre,
Ja ofte til en Fugle-Stang
     Sig derfor lade føre.
At Mandfolk taus og agtsom er,
     Mon da er nogen Under?
Thi naar man nøye efterseer,
     Slig Dyd paa Frygt sig grunder.
Hvis Stævninger, hvis Sværd og Spiud
     Stod Qvindekiøn for Øye,
Det varlig blev, og disse Bud
     I agt tog mere nøye.
Saa gaar det og i andet meer;
     Man alting confunderer,
Til Qvindefeyl man Aarsag er,
     Dem dog Proces formerer.
Jeg ey for Kiønnet fægter, men
     Jeg Sandhed ikkun følger,
Fornuften fører kun min Pen,
     Jeg Qvindefeyl ey dølger.
Om Spørgsmaal mig blev foresat:
     Hvi kommer det, at Qvinder
Ey ud paa Natten gaae grassat,
     Man dem i Kroe ey finder?
Jeg da Mandkiønnet giorde Skiæl,
     Ey det afmaled ilde,
De Dyder Qvinde-Naturel 
     Jeg ey tilskrive vilde;
Men upartisk jeg svarede:
     Hvis det var Qvinde-Moder,
Man Qvinder ogsaa skulde see
     At have samme Noder.
Man mangen Lisken, Fikke saae
     Af Vægtere omringet
Om Natten til Raadhuset gaae
      Og anden Dag til Tinget.
For dem hvis var Galanterie
     Debauche og Drikke-Love,
Man drukne Elser og fandt i
     En Rendesteen at sove.
Hvad Vanen og Optugtelsen,
     Skik, Moder foraarsager,
For saadant ofte Skabningen
     Maa Skylden sig paatage.
Det her i, som med Stænder, gaar,
     Med Lande, Folk og Stæder;
En kaster anden Lyder for,
     Hver Feyl naturlig heeder.
Naar Blodet rinder, Krigsmand leer;
     Men derimod en Skredder,
Naar han et Sværd af Skeeden seer,
     Han blegner, bæver, sveeder.
Men, om man vilde eftersee,
     Enhver anatomere,
Maaskee at man fandt Hierterne
     Dog lige dannet være.
En Hofmand leer af en Pedant,
     Giør Abespill, ham bryder;
Hos Courtisanen dog man fandt
     Maaskee Pedantens Lyder;
Hvis han fra Ungdom vant var til
     Grammaticalske Krige,
Maaskee han agted og kun Spil
     Mod Gloser Kongerige.
En Bonde undres, staar fortabt,
     Naar han seer Hofmænds Lader;
Han meen, det Folk Natur har skabt
     Til Complimenter, Sladder.
En Skram, en Høg, en Trolle troer,
     En Ulfeld, Urne, Banner,
At anden Siæl i Bønder boer,
     End udi sexten Ahner.
Et Folk man kalder bange, fey,
     Et andet u-polered;
Man troer: Naturen, Vanen ey,
     Dem haver saa formered.
Man troer: Naturen Tatere
     Har dannet til at stiæle,
Og skabet Indianerne
     At fægte, slaaes med Hæle;
At Hovmod udi Engeland
     Er en naturlig Lyde,
At Siellands Far ey blive kand
     Stortalend som en Jyde.
Man troer: Venetianer er
     Med Frygt og Hierte-Klappen
Skabt end at ride doven Mær
     Og holde i Sal-Knappen.
Man holder for: Mingrelier
     Polered ey kand blive;
Natur sig der udtømmet teer,
     Fornuft dem ey kand give.
Man meen: Natur geskæftig er
     I Jøder at indprænte
At aagre, alle gaae for nær
     Og tage dobbelt Rente,
Og at Hollænders Naturel
     At spare er og gnie,
En Tydsks at æde sig ihiel,
     En Spaniers til at tie.
Men sæt til Side Politie,
     Skik, Lov, Sædvane, Moder,
Maaskee man meer saae Barbarie
     Ved Padi, Arni Floder,
End ved Euphrates, Ganges selv,
     Ved Oby og ved Tiger,
Ved Indus og ved Jordans Elv,
     Ved Donau og ved Niger.
Cosacken-Land til Paradiis
     En Solon kunde giøre,
Og Barbarie i Rom, Paris
     En Nero kand indføre.
Saa dreyes kunde Verden om,
     At og til Samojeder
Man skulde reyse end fra Rom,
     At lære gode Sæder.
Jeg ey vil decidere her,
     Om Verden kunde gavne,
Hvis man saae efter Hoveder,
     Ey eene efter Navne;
Hvis til at nyde Tienester
     At Kiønnet ey var Hinder,
Men der var Seminarier
     Af Mandfolk og af Qvinder.
Slig Tanke paradox jo var,
     Man mig fordømme vilde,
Som en, der Sviin paa Skoven har,
     Og mig afmale ilde.
Jeg pro og contra saadan Skik
     Derfore ikke taler,
Men siger kun, i Hast man fik
     En Hob Sardanapaler,
Hvis saadan Lov kom i et Land,
     Ja da man skulde finde,
Man skulde see hver anden Mand 
     Paa Ramme sye og spinde.
Mon Sandhed Juvenalem da
     Har kundet vel bevæge
At skrive siette Satyra,
     Og Laurenberg at bræge
Mod Qvindekiøn paa brudet tydsk
     Og saadant Skandskrift giøre?
De, deres Lige maa paa Jydsk
     En kort Erindring høre:
Om Blaamand, der paa Blaamand seer,
     Udbryder udi Latter,
Skiønt han og lige tegnet er,
     Man saadant jo ey fatter.
Om en Skiælpadde anden vil
     Sin langsom Gang bebreyde,
Sig selv han ikkun taler til,
     Og med sig selv før Feyde.
Naar - - fordømmer Gierrighed,
     Hvo sig for Latter barer?
Han bryder jo sin egen Fred,
     Sin Ære selv ey sparer.
Om Ulv en Ulv paa Klingen gaar,
     Og vil moralisere,
Han svar: vi dræbe begge Faar,
     Vi begge Ulve ere.
Om Øst- og Vester-Paradiis
     Mod anden Krig vil føre,
Hver fletter kun sit eget Riis,
     Sin egen Skam faar høre.
Ney! lad af den Skievbeenede
     Den Ranke lee og grine,
En Hvid kand paa en Blaamand see
     Med en foragtend Mine.
En Cæsar, Crassus ikke vel
     Kand til en Sylla sige:
Hvi slaaer du Romere ihiel,
     Føer borgerlige Krige?
Ney, Cato eene kand med Grund
     En slig Formaning giøre;
Den Straf af Ciceronis Mund
     Er taalelig at høre.
En Morder selv at laste Mord
     Kun meget lidet sømmer.
Jeg bruger Juvenalis Ord,
     Med egen Mund ham dømmer.
Naar Kiøn mod Kiøn vil føre Krig,
     Det selv jo prostituerer
Jo egne Feyl, og blotter sig,
     Sig selv Proces formerer.
I Veyeskaal om Lyder laae,
     Jeg torde nesten sige,
At Vægten skulde stille staae,
     Bilancen blive lige.
Naar man sig selv kun seer i Speyl,
     Man maa sig selv foragte;
Men vi ey merke egne Feyl,
     Vor Næstes kun betragte.
Hvo Vingerne paa Fuglen skiær, 
     Ubillig Fuglen laster,
Og, hvi han ikke flyver meer,
     Forgiæves forekaster.
Et Træ tit har kun Grene, Bark,
     Men vil ey frugtbar blive;
Hvis det var sat paa anden Mark,
     Det vilde Frugter give.
Om Hænder paa vor Elsebed
     Jeg vilde sammenbinde,
Jeg undredes da ikke ved,
     Om hun ey vilde spinde.
En roser sig af store Spring,
     En anden ham kand svare:
Hvis mig betroed var dine Ting
     Vi begge lige vare.
Man Scepter selv i Haanden før,
     Dog skiemmes ey at sige: 
Hvad Ont i Verden skeer, det giør
     En Qvinde eller Pige.
Man synder selv, men Qvinder jo
     Til Smykker ikkun tiene,
De gode Mænd sig Hænder toe,
     I alting ere reene.
Naar en adspørges, hvi han Dør
     For den Nødlidend lukker,
Han en Catonisk Mine giør,
     Paa Axle trækker, sukker,
Og siger: Jeg ey Aarsag er,
     Sligt aldrig var mit Væsen;
Men jeg er bleven gift desvær,
     En Brand har faaet i Næsen.
En anden lever over Stand,
     Og siunger samme Tone;
Det heeder da: den stakkels Mand
     Jo føye maa sin Kone.
Hver Dag en drikker sig et Ruus;
     Det heeder: han fordriver
Fortred, han plages med i Huus,
     Sin Hustru Skylden giver.
En bydes Gaver, og blir vred,
     Men hemmelig saa mager,
At, for at frie Samvittighed,
     Hans Kone dennem tager.
En anden øver Tyrannie,
     Sit Folk i Trældom holder;
Han selv ey Skyld er derudi,
     Hans Hustru det forvolder.
En opblæst og ærgierig er,
     For ydmyg dog passerer;
Han for sin Hustru Characteer,
     For sig ey affecterer.
En Trætte-kier selv sværge tør:
     Jeg Sagen lod forlige;
Jeg for min Kones skyld det giør,
     Hun sig ey lader sige.
I mange Ting saa tusindfold
     Hun redder Mandens Ære,
Hun exponeres, hun er Skiold,
     Og Mandens Skam maa bære.
Naar Døden tager Manden bort,
     Det skiulte tidt frembryder;
Hun bliver hvid, som før var sort,
     Feyl skiftes om til Dyder.
Da mangen Fikke, Dorothee,
     Lucie, Marthe, Thrine
For Verden ladet klarlig see,
     At hun var før Machine;
Da bliver mangen Jesabel
     Forvandlet til Maria;
En Cleopatra anden Siæl
     Faaer, bliver en Sophia.
Strax sønderbrudt er Trældoms Baand,
     De blive andre Qvinder;
For Giærighed man gavmild Haand,
     For Ondskab godt man finder.
For Feyl man Dyd, for Krig man Fred,
     For Skam man finder Ære;
Hevn, Vrede til Sagtmodighed
     Man seer forvandlet være.
En Hoffart til Philisophie,
     En Lunkenhed til Iver,
Pragt vandles til Oeconomie;
     Kort: Feyl til Dyder bliver.
Naar sligt man i Betænkning tar,
     Man rette Aarsag hitter,
Hvi Phoebus ikke villet har
     Os give Luth og Cither;
Hvi man os haver bildet ind,
     At Hippocrene Draaber
Er Gift, som bringer os fra Sind,
     Og Qvinder giør til Taaber;
Paa hvilken Grund den Skik er sat
     Og bygged disse Love,
At paa Parnassi Top en Nat
     En Qvinde ey maa sove;
Hvi ikkun Syenaal, Rok og Teen
     Vi maa ved Haanden føre;
Hvi Mænd hos os Papiir og Pen
     Til contrabande giøre.
Man frygter Repressalier,
     Hver Pen et Sværd, en Bue
I Qvinde-Haand for dennem er,
     For saadant mest de grue.
Man skulde tænke, Avind var
     Til saadant rette Kilde;
Ney, Frygt de Love dannet har;
     De derfor os indbilde,
At Billighed, Naturen ey
     Det anderledes lider,
At, om vi gaae fra banet Vey,
     Det mod Naturen strider.
Men, naar man nøye efterseer,
     Mon - - et Dommer-Sæde
Vel af Naturen dannet er
     Og skikket at beklæde,
Hvis Hoved man seer klarlig nok,
     At være skabed eene
At bruges til en Hue-Blok,
     Og ey til andet tiene?
Mon vel Naturen have vil,
     At - - skal magistrere?
Hvad meer er u-naturligt til,
     End -- -- at studere?
Mon ey Natur faaer Vemmelse,
     Mon den sig ikke krømper,
Naar den ved Pennen - - maa see,
     Som burte saale Strømper;
Og derimod den bliver vaer
     At spinde, sye, brodere
Et Hoved, som den dannet har
     I Ret at præsidere?
Naar hun seer en, der saadan Skat
     I Hiernen haver inde,
Og skabt for Jorden til Zirat,
     At væve og at spinde?
Tænk efter, om Naturen kun
     En Mynstring vilde giøre,
En mægtig stor Reduction,
     Jeg troer, man fik at høre.
Om man saae efter Hierner da,
     Det skulde ikke feyle,
At - - man Blek og Pen tog fat,
     I Haanden gav en Heyle.
Man mangen, der nu Dommer er,
     Tildømte Ved at hugge,
Ja mangen Statsmand, Officier
     At sidde ved en Vugge.
Jeg meen: det er Naturens Bud,
     Ey Stand, ey Titul, Navne
At eftersee, men vælge ud,
     Hvad Verden best kand gavne.
Man leeder efter Hoveder,
     Man Drog i Nødsfald tager;
Den halve Deel af Mennesker
     Dog mod Naturen vrager.
Den Lov, som lukker Qvinder ud
     Fra Embed og Bestilling,
Saa grundig er, som om et Bud
     Man udgav, at ey Tvilling,
Ey nogen der har kruset Haar,
     En Vorte udi Panden,
Hvis Been der ikke lige staar
     Og rank, som paa en anden,
Der fød var paa en Juule-Nat,
     Og andet saadant meere,
Skiønt man hos ham fandt Viisdoms Skat,
     Ey maatte Dommer være.
Ja saadan Lov mod Qvindekiøn
     Natur saa lidt behager,
Som at i China Skredder Søn
     Ey blive maa Skoemager.
Jeg meen, Naturen den Forskiæl
      Har ikkun villet giøre,
At sundest Hoved, viisest Siæl
     Oeconomie skal føre,
Den heeder Zille eller Frantz,
     Lucie, Peder, Mette,
Marie, Fikke eller Hans,
     Jens eller Antonette.
Man seer en Qvinde jo et Land
     Med Viisdom at regiere;
Hvi i en Ret paa Lands-Ting kand
     Hun ogsaa ey votere?
Naturen giver ey omsonst
     Saa store Sindets Gaver;
En Viis sin Viisdom, Konstner Konst
     Maa ey i Jorden grave.
Den Soel paa Himmelen har sat
     Ey for Parade eene,
Dens Glands ey ene er Zirat,
     Men maa og Verden tiene.
Et frugtbar Træ ey skiuler Frugt,
     Hver Bæk til Nytte flyder,
En Nillik nægter ey sin Lugt,
     Men den til alle yder.
En Vind forgiæves blæser ey,
     Dens Kraft maa Jorden tørre,
Til andre Lande bane Vey
     Og over Havet føre.
Den søde Bie man ogsaa seer
     Sin Sødme at meddeele;
Den Urt, som sund og kraftig er,
     Maa Saar og Skade heele. 
Hvo priser Træet af dets Kraft,
     Naar Frugten ey maa tages?
Hvo kand berømme Druens Saft,
     Naar den maa ikke smages?
Skal Jorden roses af sin Dyd,
     Saa maa den Frugter føre;
Skal undres over Klokkens Lyd,
     Den maa sig lade høre.
Hvi ene vores Lys da maa
     For Verden ikke brænde?
Hvi vore Dyder ligesaa 
     Man ey maa lære kiende?
Hvi maa vort Skin ey spredes ud,
     Men sluttes som i Huule?
Det Pund, som os har givet GUd,
     Hvi skal vi eene skiule?
Jeg meen, det u-naturligt var,
     Den musicalske Tunge
Om man af Nattergalen skar,
     Forhindred' den at siunge.
Om frugtbar Træ man fælded om,
     Hvis samme kunde tale,
Det vilde fælde vores Dom,
     Vort Tyrannie afmale.
En Plante raabte: lad mig staae,
     Et Træ jeg kunde blive!
En Sæd: hvi jeg ey voxe maa?
     Jeg Ax, jeg Frugt kand give.
Saa Qvinde-Kiøn med samme Grund,
     Naar man dets Lys vil qvæle,
Citere kand Naturens Pund,
     Guddommelige Siæle,
Som Skaberen forgieves ey
     Os giver meer en andre.
Hvi eene da paa Ærens Vey
     Maa Qvinde-Kiøn ey vandre?
Naar Qvinde-Dyd man siger rar,
     Da mig i Sinde rinder
Det vel betænkte Løvens Svar,
     Som man i Fablen finder:
En Løve ombragt af en Mand 
     I Billed Løven viises,
Ham siges, deraf sees kand,
     At Mennesker bør priises
Og holdes størst af alle Dyr;
     Men Løven replicerer:
Hvi man os Lærere ey flyer,
     Hvi man ey informerer
Os ogsaa i Bildhuggerie?
     Thi hvis vi kunde giøre
Deslige Skikkelser, vi ti
     Exempler kunde føre
Mod eet, at fleere Mennesker
     Af Løver ere slagne,
End Løver udaf dennem er
     Med Magt af Dage tagne.
Tænk Læser! ey det er min Agt,
     Mod Mænd at rebellere,
At limitere deres Magt,
     Og dem Proces formere.
Jeg alt for svag, afmægtig er, 
     Saa stor en Krig at vove,
Jeg underskriver derfor her
     Med andre alle Love.
En Juvenalis, Laurenberg
     Jeg hvisker kun i Øre,
At sterke Kiemper tit en Dverg
     Kand og til Skamme giøre.
Jeg mere Dotter end en Søn
     Med andre ey ophøyer,
Jeg priser ikke Qvinde-Kiøn,
     Men jeg mig eene nøyer
At præsentere Mænd et Speyl,
     Som viser egne Laster,
Der dem bebreyder samme Feyl
     Som man os forekaster.
Jeg dem misunde og ey vil
     Den Fordel, Magt og Ære,
Som de har Rett ved Love til,
     En Hævd det vel kand være.
Man saa ey disputere bør 
     End, hvad mod Ret er vundet;
Kun paa Natur, jeg sige tør,
     Alt saadant ey er grundet.
Jeg Sværdet ey af Skeeden tar,
     Naar man kun tilstaaer dette:
Hvis meere os betroet var,
     Vi kunde meer forrette.

