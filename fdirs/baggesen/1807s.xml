<?xml version="1.0" encoding="ISO-8859-1"?>
<!DOCTYPE kalliopework SYSTEM "../../data/kalliopework.dtd">
<kalliopework id="1807s" author="baggesen" status="complete" type="poetry">
<workhead>
   <title>Skiemtsomme Riimbreve</title>
   <year>1807</year>
   <notes>
      <note>Stavemåde og tegnsætning følger samvittighedsfuldt originaludgaven, kun direkte meningsforstyrrende fejl er rettet og i alle tilfælde med originalens ordlyd anmærket i digtnoten, så læseren selv kan vurdere rigtigheden af en rettelse. Tak til de to Svend'er, Andersen og Sørensen, der har bidraget med næsten alle digtene.</note>
   </notes>
   <pictures>
      <picture src="1807s-p1.jpg">Titelbladet til <i>Skiemtsomme Riimbreve</i> (1807).<br/>Skiemtsomme / RIIMBREVE / af / Jens Baggesen. / - - - - ut sibi quivis / Speret idem - - - - / Hor. / Kiöbenhavn. / 1807. / Paa Frederik Brummers Forlag.</picture>
   </pictures>
   <quality>korrektur1,kilde,side</quality>
   <cvs-timestamp>$Id$</cvs-timestamp>
</workhead>
<workbody>

<prose id="baggesen2002121801">
<head>
   <title>Fortale</title>
   <toctitle>Fortale</toctitle>
   <indextitle>Fortale</indextitle>
   <notes>
      <note>Teksten følger <i>Skiemtsomme Riimbreve</i> (1807), side ii-ix (siderne er ikke paginerede).</note>
   </notes>
   <quality>korrektur1,kilde,side</quality>
</head>
<body>
    Nærværende Samling af lette, spøgende, for det meste til Trykken ubestemte Riimbreve, synes, som den maaskee eeneste i sit Slags, meer end nogen anden, at trænge til en lille forklarende Forerindring.

    Uagtet Forfatteren i strængeste Forstand endnu lever, anseer han sig dog i visse Maader, som død, og betragter især nærværende Bidrag til sit Fædrelands Litteratur, som et Efterlandeskab.

    Fiernet af Skiæbnen, Gud veed for hvor lang Tid (han haaber, ikke for bestandig) fra hans Hiem, udstødt af alle hans Ungdomskredse, og løsrevet fra alle de Forbindelser, hvori han som dansk Mand og Borger umiddelbar virkede, gaaer han, saa at sige, kun igien
                    &mdash; i den afsides Have,
    Som <i>Fredrik</i> vogter, Fredens Engel lig,
    Og hvor hans Brødres Slægter favne sig,
    I fælles Held, fra Sarpen ned til <i>Trave</i>.
og det er med en virkelig <i>Giengangers</i> veemodige Følelser, han, spøgende i nærværende Bind, giver sine elskede Landsmænd og Landsmændinder den Skygge til Priis, der, hvis Skiæbnen havde tilladt ham at blive i sit Hiem, maaskee aldrig, eller i det mindste først efter hans virkelige Død var kommet for Lyset.

    Ingen veed bedre end han selv, hvor ubetydeligt, næsten intet, dette besynderlige Bidrag til den Danske Poesie er, i Henseende til Materien. Det egne, eiendommelige deri er: <i>næsten aldeles ingen at have</i>. Hvad Formen angaaer, da er denne ligeledes den letteste, den utvungneste, den skiødesløseste af alle tænkelige.

    Man torde altsaa letteligen spørge: hvad der kan have fristet ham til at udgive disse Riimbreve? Han vil svare paa dette Spørgsmaal med barnlig Oprigtighed og mandigt Frimod.

    Fortryllet af den venlige Modtagelse, der, efter en lang Fraværelse, mødte ham paa hans sidste Giengang, og rørt af Taknemmelighed for den Hiertelighed, hvormed man syntes at erindre og savne hans landflygtige Muse, ønskede han, saa meget, om det stod i hans Magt, paa nye at knytte alle dens løse Baand, og, om han end ikke endnu levende kunde spøge paa Herthas Bredde; dog spøgende at leve op paa nye mellem Fædrenelandets Sangere. Til den Ende besluttede han, istæden for at fortsætte den desuden forulykkede Udgave af hans <i>samtlige Værker</i><footnote>Se <a work="baggesen/1801">Samtlige Værker I</a>, udgivet i 1801 - der udkom aldrig flere end det ene bind.</footnote>, i nye Samlinger at træde frem igien paa en Bane, han ikke længer ansaae som endt; og for paa en Maade, at tilintetgiøre Mindet om hint Skridt, at sætte Læserne tilbage i den Tid, da det ikke faldt nogen Dansk ind, at spørge: <i>hvis han var?</i>

    Det forekom ham, ved at samle sine deels gamle, deels nye Udarbeidelser under denne nye Synspunkt, at han ved intet passeligere end ved Udgaven af disse Flyveblade, der giennemløbe i et Tidsrum af to og tyve Aar hans hele litterariske Bane hidindtil, kunde opfriske det gamle Minde, og forberede sin nye Fremtræden. Han troede denne Overgang fra det Forbigangne til det Tilkommende i hans danske Digterliv naturlig, og, for saavidt den ikke lover meer, end han troer, i alle følgende Samlinger at kunne holde, beskeden.

    Et vist overgivent <i>morende jeg veed ei hvad</i> gottede ham selv i disse indholdsløse Bagateller, da han, saa upartisk, som man læser fremmede Forsøg, læste dem, uden at erindres ved noget andet, end ved sin egen Haandskrift, at han selv var deres Forfatter. Han bedømmer dem af samme Aarsag, med mere Tillid, end noget andet Arbeide; og veed, at det lille Værd han tiltroer dem, er et virkeligt. Dette Værd er hin af Horaz, og alle Kunstens Mestere, anpriiste, i vore sidste Tider maaskee for lidt søgte og paaskønnede Lethed, hvormed alting siges paa en Maade, som ingen just før har sagt; men som enhver vil synes selv at kunne sige det. Dersom der i hans Modersmaal gives noget i Stil, Sprog, og Versmaal lettere, rundere, og mere flydende, har han havt Uret i at drage disse i enhver anden Henseende ubetydelige Smaadigte frem for Lyset. Men dersom hans Haab ikke skuffer ham, at mange ville finde deri, hvad han selv, uden Partiskhed har fundet, torde nærværende lille Bidrag engang erkiendes for et ikke uværdigt Offer paa Sprogets Alter.

    Han behøver neppe at giøre opmærksom paa, at han i disse skiemtsomme Forsøg intet Mønster har havt for Øie; og at dette Slags Epistler, hvis de skulde dømmes værdige en lille Plads mellem andre Digtarter, aldeles tilhøre ham, som Opfinder. Enhver Kunstdommer vil letteligen ved første Blik opdage Forskiællen imellem disse Riimbreve, og hvilkesomhelst andre saa kaldte poetiske Epistler.
</body>
</prose>

<poem id="baggesen2002030501">
<head>
   <title>Sandsigelse</title>
   <subtitle>
      <line>Til Bogen selv</line>
      <line>(Efter Horats)</line>
      <line>(1806)</line>
   </subtitle>
   <toctitle>Sandsigelse</toctitle>
   <indextitle>Sandsigelse</indextitle>
   <firstline>Bog! du skyder dig op af min Lomme, hvori du kun Haandskrift</firstline>
   <notes>
      <note>Teksten følger <i>Skiemtsomme Riimbreve</i> (1807), side 1-8.</note>
   </notes>
   <quality>korrektur1,kilde,side</quality>
   <keywords>heksameter</keywords>
</head>
<body>
Bog! du skyder dig op af min Lomme, hvori du kun Haandskrift
Ligger endnu, hvergang jeg over Børsen spadserer,<note>På Børsen havde indtil 1856 flere boghandlere udsalg, deriblandt Proft og Mumme.</note>
Skottende, târ jeg ei Feil, med Begiær til <i>Profts</i> og til <i>Mummes</i>
Lokkende Lader! Dig lyster med Guld paa Snittet, og Ryggen
Stemplet, i Marmor, om ei Saffian, at prange blandt hine
Prægtige Bind; og om mueligt engang at glimre paa <i>Brummers</i>
End fornemmere Ladereol, ved Siden af <i>Evald</i>,
<i>Holberg</i>, <i>Wessel</i>, <i>Tullin</i>, i Midten af engelske, franske,
Tydske, hesperiske Bog-Matadorer, i Selskab med <i>Flakkus</i>,
<i>Naso</i>, <i>Virgil</i>, og Hans Sangmajestæt, den gamle <i>Homeros</i>.
Mærker jeg dog, at den Tid er forbi, da undseelig du skiød dig
Dybere ned i min Lomme, hver Gang jeg i Byen dig medtog,
Nødig forladende Pulten, hvori for Verden du skiult laae!
Laas og Lukke du lider ei meer, og lønlige Giemmer;
Friehed sukker du efter, og Luft, og Verden, og Selskab,
Uopdraget dertil. Velan! flyv hen, hvor dig lyster!
Men, eengang sluppen ud, du vender ei mere (det mærk dig!)
Hid til den rolige Pult, du forlod. ,,Hvad vilde jeg arme
Taabelige Tøs mellem fremmede Folk?'' udstønner for sildig
Da din Fortrydelses Suk, naar eet og andet dig modgaaer,
Naar snart hin, snart denne fornærmer dig. Ingen vil ynke
Jammeren, selv du har styrtet dig i. Det kunde du forud
Vide, min Glut, at din Elsker engang, af din Kiærlighed mættet,
Gabende slængte dig hen i en Krog. - Hvis ikke min Vrede
Maler mig Tingen en smule for sort, min Datter, saa troer jeg,
Klarlig at skue, hvordan det vil gaae, som om det var hendt alt.
Medens endnu du er ung, og end har Duften af Nyhed,
Vil du behage den glimrende Kreds; men naar eengang af Pøblens
Smudsige Hænder forkrøllt og besmurt, du den finere Verden
Bliver til Ækkel, vil, hyllet med Støv, og glemt i en Afkrog,
Møl dig fortære; hvis ei, for slig Fornedring at undgaae,
Snart i en Skippers betiærte Cahyt du flygter til <i>Iisland</i>,
Eller med andre Forbryd're, forviist, hensendes til <i>Munkholm</i>.
Vent ei, taablige Tøs, at jeg, din Fader, i saa Fald,
Høitbedrøvet, begræder dit Tab! Lee vil jeg, saa høit som
Bonden, der jog mod en Pynt sin uregierlige Hoppe,
Raabende: ,,Bræk dig da Halsen! forgaae, hvad trodsig forgaae vil!''
Eet endnu kan du vente dig vist, at fiern, i en Landsbye,
Eller høit i en faldende Stad, som <i>Korsøer</i> eller <i>Nestved</i>,
Een eller anden forfalden Student, der selv gaaer i Barndom,
Slænger dig Barnet i Hov'det, hvergang Syntaxen forplumres.
Skulde det hænde, mens end Nysgierrighed gier dig lidt Tilløb;
At man spurgte dig efter din Byrd; saa sig: at din Fader,
Søn af en fattig, men redelig Mand, stak Fiærene tidlig
Udenfor Reden, og søgte ved Flid at bøde paa Manglen
Af høi Fødsel og Arv. Føi til: at Dannemarks Ædle
Langtid yndede ham; at hans Held for Resten i Verden
Ellers var temmelig tyndt, hans Helbred svagt, og hans Haar graat
Længe før Tiden, hans Hud lidt kuldskiær (hvorfor han altid
Stræbte mod Syden) hans Hoved maaskee lidt hidsigt, men Hiertet
Godt og forsonligt. Hvis nogen gad vidst min Alder, da sig dem:
At jeg fyldte det fierd' Aartiende, fiern i <i>Paris</i>, da
<i>Malling</i> og <i>Moldenhawer</i> blev, under Hertugen <i>Fredrik</i>,
Med-Raadmænd i Musernes nye Regiering i <i>Danmark</i>.<note>Den 5. juli 1805 blev hertugen af Augustenborg, konferentsråd Ove Malling og Overbibliotekar, professor Moldenhawer udnævnt til direktører for universitetet og det lærde skolevæsen.</note>
</body>
</poem>

<poem id="baggesen2001121506">
<head>
   <title>Hunden</title>
   <subtitle>
      <line>Til Frue * * * *</line>
      <line>(1784)</line>
   </subtitle>
   <toctitle>Hunden</toctitle>
   <indextitle>Hunden</indextitle>
   <firstline>Huldsaligste blandt alle Koner</firstline>
   <notes>
      <note>Teksten følger <i>Skiemtsomme Riimbreve</i> (1807), side 9-15.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Kiøbenhavn</small></nonum>
    Huldsaligste blandt alle Koner,
I hvis med Blomster strøede Fied
Jeg sikkert alle Jordens Kroner,
Hvis jeg dem havde, lagde ned!
De bød, for nogle Dage siden,
Mig skrive Dem et Brev for Skierts,
Og deri giøre Dem en liden
Begiering, uden Frygt, i Vers.
De havde mærket, at mig noget
Besynderlig paa Hiertet laae,
Og som jeg i gemeene Sproget
Dem stedse kun lod halv forstaae.
    ,,Et Ønske har De vist bag Øret;
Lad høre, hvad det stikker i!
Hvem veed, om det blev ubønhøret,
Hvis det kom frem i Poesie?''
    Saa smilte De. - ,,Med største Glæde,
Naar De tillader!'' var mit Svar; -
    ,,Men lee!'' vedblev De, ,,vil De græde,
Saa lad det blive hvor det var!
Jeg hader Alskens Elegier;
Vær snurrig, løierlig, og dum;
Og kom mig ei med Mulerier;
Skiemt! eller bliv bestandig stum!''

    Velan! Jeg vil engang forsøge,
(Hvor lidt det ogsaa skikker sig,
Med Alvors Alvor selv at spøge)
Til munter Skierts at tvinge mig.

    Man ønsker overalt paa Kloden -
Men jeg i dette, som i meer,
Er ingen Slave just af Moden;
Jeg ønsker ikke, som enhver.
Een ønsker Konge sig at være;
En anden, simpel Herremand;
Een ønsker Guld; en anden Ære;
Een ønsker Skiønhed; een Forstand;
Een ønsker Drakkenbergers Dage;
Om Døden er en andens Bøn;
Een ønsker sig en yndig Mage;
Og een det hele smukke Kiøn;
Een ønsker baade Baand og Stierne;
Een med en Nøgel er tilfreds;
Een ønsker sig en andens Hierne;
Een ønsker sig et andet Steds;
Og een - og een - (dem alle nævne,
Gav mig for meget Hovedbrud:)
Hver ønsker efter Lyst og Evne;
Jeg ønsker kun, jeg var en Gud -
En saadan Gud, som man fortæller,
At salig <i>Zeus</i> i sin Tid var:
Hans Almagt havde jeg mig heller
End alt, hvad nogen ønsket har;
Ei for at kunne sammenblæse
En halv Snees Verdner med et Puh!
Ei for at kunne med min Næse
Dem atter nyse reent itu;
Ei for at giøre Potentater
Af Slanger, Bielker, eller sligt;
Ei for at kaldes <i>Juvans Pater</i>,
Og løse Knuder i et Digt;
Ei for at sidde paa Titaner,
Og hugges ud i Steen og Træe;
Ei for at have slemme Vaner;
Som den, at giøre Folk til Fæe;
Ei for Olympen at regiere
Med Nik, som Gudernes Papa;
Ei for Smaapiger at fixere,
Etcetera, etcetera;
Men for min Herlighed at tabe,
Frivilligen, af Hiertens Grund,
Og mig paa Timen at omskabe
Til en elskværdig Skiødehund,
For, glemmende min Guddoms Himle,
Naar Deres Vink et Hop mig bød,
At synke, drukne, daane, svimle
I Salighed paa Deres Skiød!
    Med hvilken Troskab, hvilken Iver,
Hvor lydig, venlig, vims og rap....
    Men hvad? - Min Haand, i det jeg skriver,
Alt bliver, synes mig, en Lap -
Mit hele Vildskab er forsvundet;
Jeg pludselig mig føler tam,
Bagbeenet, lodden, lænkebundet;
Mit Vers er Bief, mit Riim er Glam!
Jeg bliver ganske kold om Næsen;
Mit Øie synes mig at kløe -
Det er, som om mit hele Væsen
Paa eengang gav sig til at giøe.

    O! Held mig! Har jeg alt oplevet
Metamorphosens ønskte Stund?
Og er jeg i Gestalt og blevet,
Hvad jeg i Troskab er, en Hund?
O Held mig! mine Taarer rinde
Af Latter! det er ingen Skierts!
De selv, som jeg, vil sikkert finde,
At disse Vers er hundske Vers.

    Men ak! nu kommer, søde Frue!
Til Slutningen mit Hiertes Bøn:
Und mig en Plads i Deres Stue -
Hvis ikke staar jeg der en kiøn!
</body>
</poem>

<poem id="baggesen2001121512">
<head>
   <title>Collerette</title>
   <subtitle>
      <line>Til Samme</line>
      <line>(I et chinesisk Halstørklædes Navn)</line>
      <line>(1785)</line>
   </subtitle>
   <toctitle>Collerette</toctitle>
   <indextitle>Collerette</indextitle>
   <firstline>Tilgiv mig, uforglemmelige Frue!</firstline>
   <notes>
      <note>Teksten følger <i>Skiemtsomme Riimbreve</i> (1807), side 16-21.</note>
      <note>Tidligere trykt i Poulsens <i>Nytaarsgave for Damer</i> (1797).</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Kiøbenhavn</small></nonum>
    Tilgiv mig, uforglemmelige Frue!
At jeg, som nys har lært en smule dansk,
I Deres Vens, mit nye Herskabs Stue,
Og ei forstaaer det mindste tydsk og fransk;
Men blot mit Modersmaal, chinesisk Pladder,
Der klinger, og især i Poesie,
Fast værre selv, end Poppenæbbets Jadder,
(Hvorfor os Himmelen herefter frie
Paa Logen Nummer tretten eller fiorten!)
Tilgiv, at her jeg ydmygst kommer frem
Fra Linningen af Pastor Fido-Skiorten
Med et Par Linier til Dem.

    Erindrer De, jeg Lykkelige nød
Det Held, Dem ikke lidet at behage?
Hvad større Fryd kan Himlens Yndling smage!
Erindrer De, jeg laae paa Deres Skiød?
Erindrer De, hvor tidt jeg blev af Dem lagt sammen,
Og svøbt om Deres skiønne Hals saa tæt,
Hvor jeg i tusind Kys mig aldrig kyste mæt?
O jeg, og Deres Ven erindrer det
Fra nu og indtil Evigheden, Amen.

    Fem tusind Mile har jeg reist omkring -
For Dem at see, for Dem at kiende,
En Reise fra vor Klodes anden Ende,
Er blot et Spring,
Og, som min Herre siger, ingen Ting -
Men fra den Stund jeg kom fra China hid,
Jeg aldrig har nydt Lige til den Lyst,
Jeg nød om Deres Hals, ved Deres Bryst,
I den uglemmelige søde Tid,
Jeg kappedes med Søster <i>Palantine</i>,
Som <i>Fido</i> kalder Charis-Hermeline,
Om næste Pladsen ved den Trone, hvor
Cytheres hele skiønne Følge boer.
Tidt sagde jeg: Du slemme Palantin,
Du sidder der saa tidt, gaae lidt til Side!
Jeg skiønner meer derpaa, det kan Du vide;
Lad heele Pladsen være min!
Men Charis-Hermeline sagde Nei -
Mon nogen Charis gaaer fra Dem sin Vei?

    O vidste De, hvor høit fra denne Time,
Min Herre, Deres Sanger, ynder mig!
Han siger, jeg har giort ham glad og rig,
At jeg ham er en himmelsk Engel lig,
Og at han Viser vil herefter rime,
Som allesammen skal gaae ud paa mig.
Maaskee de Viser ikke meget due;
Men det beviser dog alligevel,
At inderligen, som sin egen Siel,
Han elsker Dem, tilbedelige Frue!

    Saasnart han ei var kommet hiem,
Før han mig fik af Halsen løst herfrem,
Hvor de mig kierlig havde selv omvundet
Og derved nok engang hans Hierte til Dem bundet.
Hvor kyste han mig! Eene Deres Haand
Han kysse kan med mere heftig Varme!
Han lagde mig paa begge sine Arme,
Og raabte: ,,Byd mig Titler, Stierne, Baand,
Ja Sundhed selv, og Munterhed, og Aand;
Jeg Dig, min Rigdom, derfor ei bortbytter,
Du være skal min Læge, min Beskytter,
Mod Sygdom, Uheld, og Melankolie,
Du Fremtids-Musen for min Poesi. &mdash;''
Og andet sligt som jeg ei meer kan huse,
Og som jeg, stakkels Tørklæd, ei forstod -
Men, dyrebare Frue! vær saa god,
Og sig mig, hvad det er at være <i>Muse?</i>

    Endnu engang, tilgiv min slette Stil,
Og læs min Sladren ei med haanlig Smil!
Om Vers og Rim er ikke meget nette,
De saadant venligen tilgive maa
En lille, tosset, ulært silkegraa,
Rødstribet, ung, chinesisk <i>Collerette!</i>
</body>
</poem>

<poem id="baggesen2002030502">
<head>
   <title>Fastelavnsriset</title>
   <subtitle>Til Samme</subtitle>
   <toctitle>Fastelavnsriset</toctitle>
   <indextitle>Fastelavnsriset</indextitle>
   <firstline>I Morgenrødens Land, paa Jordens Østerkant</firstline>
   <notes>
      <note>Teksten følger <i>Skiemtsomme Riimbreve</i> (1807), side 22-25.</note>
      <note>Tidligere trykt i Poulsens <i>Nytaarsgave for Damer</i> (1797).</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Kiøbenhavn</small></nonum>
    I Morgenrødens Land, paa Jordens Østerkant,
Man har den Skik, ved visse Leiligheder
At sende til den Skiønne, man tilbeder,
En <i>Selam</i>. Næsten alt Fornuftigt, Smukt og Sandt,
Skiøndt med lidt Daarlighed iblandt,
Er kommet os fra Østen, min Veninde!
Men Tiden har det med saa meget gothisk blandt,
At man har Møie med det ægte Præg at finde.
Saaledes har man paa barbarisk Viis,
Af hine <i>Selams</i> her giort <i>fastelavnske Riis</i>.

    Jeg Dem et saadant ogsaa sender,
Da det i Dag er Fastelavn,
Og jeg er just i Kiøbenhavn,
Hvor Østens Skikke man kun lidet kiender.
Modtag det med et kiærligt Smil!
Og lyt med venligagtsomt Øre
Til Hilsnen, som i Blomsterstil
Tolv hvide Hyacinter her fremføre.

    ,,Fra Deres Søster <i>Flora</i> komme vi
Med Frygt, undseeligen, skiøndt uden Harme,
For mellem Klokken ni og ti
At falme reent ved Deres Arme,
Hvert Blomster hylder Dem, men ingen meer end vi.

    Vi blomstred, trods Naturen, midt i Vinter,
Af Lyst til den Forretning, vi nu har.
De andre Gratier, vor Jord frembar,
Man pidsker op med tørre Birkesplinter;
Men Himlens egen Datter derimod,
Vor Dronning, yndig, munter, mild, og god
Bør eene pidskes op af Hyacinter.
Ak! und os blid til Løn, at døe paa Deres Bryst,
Naar vi har vækket Dem, og Deres Hænder kyst!''
</body>
</poem>

<poem id="baggesen2001121511">
<head>
   <title>Tvungen Latter</title>
   <subtitle>
      <line>Til Christian Hornemann</line>
      <line>(Med et Exemplar af mine Comiske Fortællinger)</line>
      <line>(1785)</line>
   </subtitle>
   <toctitle>Tvungen Latter</toctitle>
   <indextitle>Tvungen Latter</indextitle>
   <firstline>Her sender jeg Dig, kiære Ven, et Bind</firstline>
   <notes>
      <note>Teksten følger <i>Skiemtsomme Riimbreve</i> (1807), side 26-30.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Kiøbenhavn</small></nonum>
    Her sender jeg Dig, kiære Ven, et Bind
Af Vers, som jeg har trukket ud og ind,
Alt efter Musens løierlige Sind -
Men som, trods al den Flid, hvormed jeg trakte
Deri hver enkelt Tot af Tankens Hør,
Og væved den, og snoede den, og strakte<note>væved] væded</note>
Den, som en Hørgarnstraad udstrækkes bør,
Mig synes nu, det hele Garn er færdigt,
Om ikke Publicum, saa <i>Dig</i>,
Og <i>Carstens</i>, og <i>Seline, Pram</i>, og mig,
Og Folk, som sig forstaae paa Digterspind, uværdigt.
Jeg finder det idag, og fandt det alt igaar,
Saa speyet, fuldt af Kurrer, og af Skiæver,
At det mig forekom tilsidst som Blaar.
Med Overbærelse det i det mindste kræver
Af dem, som veed, jeg eene spandt af Nød
Paa <i>Wessels</i> Teen; og at jeg meer blev fød
Til tragisk, end til komisk Væver.

    Som sagt, til Latter Himlen just saa lige
Mig intet Kald, og ingen Drift lod faae;
Men Sygdom, Creditorer, og deslige
Har ofte nødt mig til at lade saa;
Selv mangt et Stød, som dybt mit Hierte saarer,
Til convulsivisk Latter tvinger mig -
Thi, ak! til Glædens høie Sprog, til Taarer,
Jeg hidindtil var for ulykkelig.

    O! vilde gunstig Skiæbne mig tilstæde,
Ved Hielp af lidt Lyksalighed, engang
Af Hiertens Lyst at turde græde,
Som <i>Milton</i> eller <i>Evald</i> græd, i Sang!
Men ak! min <i>Hornemann</i>, det lader til, desværre!
Jeg ende maae, som jeg har alt begyndt;
Mit Haab om Fryd i Livet er kun tyndt,
Det veed vor Herre!
Naar upartisk jeg i min Skiebne seer mig til,
Er al Slags Luxus af poetisk Graad og Tuden,
Mig ventelig til evig Tid forbuden.
    Som Himlen vil!
Hvis i det mindste ved min tvungne Latter
Jeg kunde lokke hist og her et Smil
Af een og anden yndig Evadatter
Saa i en Omkreds af tolv fiorten danske Mil,
Fornemmelig af Din <i>Selines</i> Øie,
(Thi Du har venteligen Din
Som jeg har min)
Jeg vil mig taalig lade nøie
Med liden Rang
I komisk Sang -
Især hvis Du til deres Smil vil føje
Et: ,,<i>Baggesen!</i>
<i>Fortæl os snart et Eventyr igien!''</i>
</body>
</poem>

<poem id="baggesen2001121505">
<head>
   <title>Historien indtil Syndfloden</title>
   <subtitle>Til Samme</subtitle>
   <toctitle>Historien indtil Syndfloden</toctitle>
   <indextitle>Historien indtil Syndfloden</indextitle>
   <firstline>Fortæl os snart et Eventyr igien!</firstline>
   <notes>
      <note>Teksten følger <i>Skiemtsomme Riimbreve</i> (1807), side 31-37.</note>
      <note>Tidligere trykt i Poulsens <i>Nytaarsgave for Damer</i> (1792).</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Korsør</small></nonum>
    ,,Fortæl os snart et Eventyr igien!''
Saa lyder Efterskriften, Ven! i Brevet,
Du til Korsør mig kiærligen har skrevet;
Og, hvad du neppe veed, er af en anden Pen
Mig samme Fordring nylig tilstilt blevet.
Men giæt engang, af hvilken? Just af den,
Jeg snappede blandt alle Penne,
Hvis i <i>Cupidos</i> Sted, som gav mig denne,
<i>Apollo</i> selv mig vælge lod
I egen Skriverpult, og sagde: ,,vær saa god,
At tage mellem dem, jeg selv har skaaret
I sidste Efteraaret,
(Du veed, at en Olympier forstaaer
Ved sidste Efteraar
Den Tid fra <i>Roms</i> Forstyrring til igaar)
Den, best Dig synes om!'' - Kort sagt: fra <i>Wessels</i> Pen
Tilflød forleden Dag din arme, syge Ven
Et Brev, hvis Indhold var: ,,<i>Jens Baggesen!</i>
<i>Fortæl os snart et Eventyr igien!''</i>

    To Guders Vink imodstaae tør jeg ikke;
(Thi Dit, min Hornemann! var Venskabs eget Bud,
Og Venskab har, trods Sang og Kiærlighed, sin Gud!)
Et lidet Eventyr jeg altsaa Dig vil skikke,
Hvoraf Du slutte kan, hvor meget man har Grund,
Isteden for at bede mig, at skrive,
Herefter mig det gode Raad at give:
,,<i>Jens Baggesen!</i> hold, hvis du kan, din Mund!''

    For henved otte tusind Vintre siden
Vor Jord, som tys og taus i Mørket laae,
Stod op af Nattens Seng, og blev klædt paa,
Og snurrede sig rundt med Maanen i det Blaa.
Paa denne store Knøs ophopped nok en liden,
Der af sit eget Ribbeen fik en Viv
Til Tidsfordriv,
Og leved got en stakket Tid med samme,
Til hun en smule Feil paa Veien gik,
(Som, ak! blev alle hendes Døttres Skik,)
Og han begik en lille Daarlighed,
(Som siden alle Mænd beginge med)
Hvorved han Herre blev, og hun Madamme,
Og begge to kom til at leve slet;
Thi Syndefaldet, det indseer man let,
Og Ægtefaldet, var det samme.

    De Sønner fik, som gik ei heller ret;
Den ene tvertimod gik paa den anden:
Kort, skal man troe, hvad salig <i>Moses</i> skrev,
(Og derpaa har vi Alle Kongebrev)
Tilsidst gik hele Slægten fra Forstanden.

    Vi kiærligen vil troe, det blot var Hiernens Sag,
At de blev stedse værre Dag for Dag;
Og drev til sidst saa vidt det syndefulde Væsen,
At Jorden, som de hopped paa, blev læk,
Og sank med Top og Tavl dem lige ned for Næsen,
Hvorved, paa Otte nær, de alle skyltes væk.

    De fire Par, som havde reddet noget
Af Fugle, Faar, og Sviin, etcetera,
Kom frem igien om et Aars Tid paa Skroget;
Og alt begyndte nu paa nye forfra.
Man gav sig atter til, at æde, og at drikke,
Og vove med hinanden mangen Dyst,
Og sove sammen, saa det var en Lyst. -
Hvor længe det vil gaae, det veed jeg ikke,
Til Jorden, der ei mere (siger man)
Skal druknes, men gaae tvertimod i Brand,
Forgaaer engang igien med alle Mand -
Men dette veed jeg, kiære <i>Hornemann!</i>
(Dog sig det ei igien til min Veninde
Derinde!)
At hvis det Andre gaaer, som mig (især,
Som i min Fødebye det gaaer mig her)
Var det Umagen ingenlunde værd
At have maattet nok engang begynde
Forfra paa nye, at æde, drikke, synde,
Og gaae igien i Livets Jordefærd.

    Jeg haaber, Du har nok for denne sinde,
Spørg Fader <i>Wessel</i>, naar Du næste Gang ham seer,
Om jeg paa den Maneer
Skal Kiøbenhavn, og Dig, og ham fortælle meer?
Og om man heller mig ei Munden burde binde?
Lidt panegyriskt man i Vers saa gierne seer.
I Eventyr endog vil Alle gierne roses;
Og ingen holder af at skoses.
Men kan der ventes noget høfligt Ord
Af En, der leer af vores hele Jord,
Selv, naar han til et Brev har Texten laant hos Moses?
</body>
</poem>

<poem id="baggesen2001121501">
<head>
   <title>Brevlængselen</title>
   <subtitle>
      <line>Til Frue * * * *</line>
      <line>(1787)</line>
   </subtitle>
   <toctitle>Brevlængselen</toctitle>
   <indextitle>Brevlængselen</indextitle>
   <firstline>Den nysbortløbne stolte Baggehund</firstline>
   <notes>
      <note>Teksten følger <i>Skiemtsomme Riimbreve</i> (1807), side 38-43.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Trolleborg</small></nonum>
    Den nysbortløbne stolte Baggehund -
Som hver en anden Titel kan undvære,
Som evig intet Navn vil bære,
Fra den velsignte Hyrdestund,
Hvori det første Kys af Deres Mund
Belønnede hans Troskab - som desuden
Ei skammer sig ved et i Grunden ædelt Navn
Fordi det er gemeent i Kiøbenhavn,
Hvor Hund erindrer blot om Bieffen og om Tuden,
Og hvor man synes reent at have glemt,
At intet er paa Jorden saa fornemt
(Endog i Ridderstiernevrimlen)
Som Stiernehunden Sirius paa Himlen -
Den derfor af sit Navn, med dobbelt Grund,
Som sagt, alvorlig stolte <i>Baggehund</i>
Er lykkeligen svømmet over Søen
Fra Herthedalen hid til Odinsøen,
Og i Behold, og frisk og sund.
Men den, som kiender lidt til Verdsens Sager,
Begriber let,
At det i dette Liv, som har saa mange Plager,
Er ikke nok med det.

    Ak! altfor elskede Mama!
De stikker fem og tyve Mil herfra:
Og jeg - desværre, det er ligefrem,
Jeg stikker fem og tyve Mil fra Dem -
See! det er Ormen, som mit Hierte nager!
Og Himlen veed, at Kummer over sligt
Er fem og tyve Gange værr' end Gigt.
Men - Laas for Munden! Snak om, hvad jeg lider
Bekymrer Dem, og lindrer ikke mig -
Taal! hedder Symbolet i vore Tider,
Symbolet vil jeg sige -
                                         <nonum>Virkelig!</nonum>
Jeg taaler meer end nogen skulde troe,
Der kunde taales af en Hund, som gaaer paa to:
Og dog jeg piber ei det mindste, som De seer -
Nu meer!
Jeg kom til Trolleborg i Gaar ved Aften
Hvor alt i Dag fortryller mig,
Og hvor jeg leve gad evindelig -
Men ak! i dette fyenske Himmerig
Jeg bliver blot til Ugens sidste Dag;
Dyp derfor snart en Fiær af Gaasens Bag
I sorte Galdebærresaften,
Og mal dermed paa Fladbrød af Kattun
En Meening eller to, saa blød, som Duun:
Den Pude nemlig, De mig loved,
Hvorpaa min Siæl kan lægge matte Hoved -
At De kan tage paa, hvad hermed jeg forstaaer:
Skriv mig et lille Brev saasnart, som Posten gaaer!

    O! lad et saadant komme mig tilhænde,
Før min Lyksalighed er her tilende;
At det maae lindre lidt min Sorg
Ved at forlade Brahetrolleborg,
For at begive mig til Verdens Ende,
(Saa kalder jeg med Grund, i sand poetisk Stil,
<i>Kiel</i>,
Hvor neppe tvende
Barbarer mine danske Viser kiende,)
Skriv! jeg besværger Dem, skriv snart! o skriv!
At, vant paa Trolleborg til Guders Næring,
Jeg underveis skal ei forgaae af Tæring.
Det sikkert koster mig mit Liv.
Jeg i det mindste gaaer aldeles fra Forstanden,
Hvis i det Øieblik, jeg gaaer herfra,
Jeg ikke, ved et Brev fra min Mama,
Med Nektar bytte kan Ambrosia,
Og flyttes af en Himmel i en anden.
</body>
</poem>

<poem id="baggesen2001121508">
<head>
   <title>Reisen til Korsør</title>
   <subtitle>Til Samme</subtitle>
   <toctitle>Reisen til Korsør</toctitle>
   <indextitle>Reisen til Korsør</indextitle>
   <firstline>Jeg i mit forrige hastfulde Brev</firstline>
   <notes>
      <note>Teksten følger <i>Skiemtsomme Riimbreve</i> (1807), side 44-56.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Trolleborg</small></nonum>
    Jeg i mit forrige hastfulde Brev
Min Ankomst her til <i>Trolleborg</i> Dem skrev,
I lette Vers - maaskee kun alt for lette!
Men ak! jeg har paa denne Flyven om
Ei Stunder til, en Pidsk i Nakken mig at flette,
End sige til min krumme Stil at rette;
Hver Tanke gaaer deri aldeles, som den kom,
Og kommer, som den gaaer. Det er en egen Maade!
Men, sødeste Mama! hver har jo sin,
Det er nu min;
Tag den til Naade!
Giv ingen Ærgrelse derover Rum;
Erindre Dem den Frihed, De mig skiænkte
Eengang for alle, til at være - dum
Paa min Maneer, i Prosa, som i Vers,
I Snak og Sang, i Alvor og i Skierts,
Og tænke selv, som om jeg aldrig tænkte
Paa noget Verdsens Publicum.

    Jeg trolig hin Tilladelse benytter,
Og i et Brev til Dem især,
(Skiøndt Deres har jeg meer end Verdens Bifald kiær)
Mig for al kunstig Flid og Møie hytter.

    Men - hvad jeg vilde sige? sidste Gang
Jeg Veien hiemme fra til dette Tryllested
Aldeles oversprang;
Jeg altsaa her i kort Enfoldighed
Vil nu fortælle Dem den giorte Reise.

    Fra Dem jeg maatte, som De veed,
Selvsamme Aften, førend Sol gik ned,
Til <i>Pustervigs Udødelige</i> deise.
Der blev jeg Timen een, vel to;
Og tænkte blot paa Dem i Snak om <i>Cicero</i>.
Derfra jeg fløi til den bekiendte Stue,
Hvor ene med sin Datter jeg fandt Frue,
Som gav mig Thee og Tvebak, mens min Aand
Omsvævede bestandig Deres Haand;
(Men sødeste Mama! gaae ikke hen,
Og sig den gode Kone det igien,
At mens jeg Tungen løbe lod med hende,
Jeg Tanken løbe lod med Dem!)
Derfra jeg end, skiøndt sildig, maatte rende
Ud til den ædle, sieldne Stiernemand,
Hvis Visdom, Blidhed, Godhed og Forstand
Jeg aldrig ofte nok lovsynge kan.
Der jeg i trende Timer glemte Jorden,
Og al dens Kummer, Gield, og Gigt, og Torden.
Beruust af denne Lethe gik jeg hiem,
Sov ind, og drømte sødeligt om Dem.

    Om Morgenen derpaa jeg tog min Hat,
Og ilte til min Reisekammerat,
Der mageligen paa en Sæk med Havre
Bag Kudsken i en Art af Karre sad,
Forspændt af tvende Krikker, blinde, mavre,
Bovlamme, halte, smaae - jeg veed ei hvad.
Det prægtigste blandt alle Kiøretøier,
Mig ikke havde kunnet giort saa glad
Som dette, der mig syntes skabt til Løier;
Særdeles Kudsken, som jeg gierne gad
Beskrive Dem, ifald jeg ret forstod det,
Og Tiden kun tillod det.
Men ak! jeg har tilovers kun et Blad.

    Vi rulled altsaa, kort, til den bekiendte Stad,
Berømt af Kildevand, og af Antiqviteter,
Hvor Maddiker af Fordums Majesteter
Faaer Mad;
Der spiste vi, skiøndt ikke saa fornemt
Som Ormene, dog godt. Vi fik det siden slemt.
Vi ælte-vælted giennem vilde Skove,
Ved Skin af Stierner, ikke nær saa nemt,
Som man sig havde kunnet love
Af en i Tøveir giennemæltet Deig
Af Vei;
Thi Hovedpuden selv i Diævelens Alkove
Er ikke blødere end denne var.
Jeg Hjulspor oftere dog skuet har;
Men aldrigen i mine Lives Dage
Saae jeg til slige Hjulspor Mage:
Jordbunden de saa dybt igiennemskar,
At (for den rene Sandhed Dem at sige)
Jeg svimled, ved i Furen ned at kige.
Ved meer og meer at stirre blev jeg vaer,
At der var ogsaa Stierner neden under,
Og ganske bitte Been, som een og anden Gang
Nu flytted sig, nu stod paa Skrævs, nu sprang.
Jeg holdt det dengang for et uforklarligt Under;
Men nu, jeg roligen paa Phænomenet grunder,
Jeg finder Tingen soleklar:
Det <i>Antipoder</i> været har.

    Vi efter mangt et Stød, og mangen Sorg,
For Arm og Been, og hvad sig let lar knække
Paa slig en Vei, i slige Spor, at brække,
Kom endelig til <i>Løvenborg.</i> -
Hvor Klokken eet i velopredte Senge
Vi vore Kroppe fandt for godt at slænge.
Men troe mig, saa forknuust og mat jeg var,
Var jeg dog ingen Nar,
At sove strax. Til Dem og dennesinde
Jeg mig begav i Tanker - o Veninde!
Min venskabsfulde Siæl en bedre Hvile har
I vaagne Timers Tænkenom paa Dem,
End i den sødeste, den beste Slummer. -

    Jeg vaagnede, da Vægtren raabte fem;
Og fandt med Studsen, til min store Kummer,
At jeg paa ingen Sofa laae;
Og sluttede deraf, jeg maatte være
Paa noget andet Sted, end det, hvorpaa
Jeg nyder al min Roe, min Fryd, min Ære.
Jeg bad en Morgenbøn, og den bestod deri:
,,Gud sødeste Mama for Kummer frie!''

    Paa Løvenborg jeg leved godt for Resten.
Dets Dronning er just een af dem
Blandt Jordens Engle, som omtryller næsten
Dens mørke Fængselhul til lyse Aanders Hiem,
Skiøndt hendes Alders Sol alt synker ned mod Vesten.
Desuden findes i det samme Huus
En lille hvid og vakker Musemuus,
Som holder meget af mig stakkels Puus,
Fordi hun mener, jeg giør bedre Vers, end Præsten.

    Om Aftenen vi derfra foer
Til <i>Soer;</i>
Fra Soer til <i>Slagelse</i>, hvor jeg mig havde lovet
Et Giensyn af det Musehul, hvori
Min første Ungdom ofred til de Ni;
Men hvor for denne Gang blev sovet.
Den næste Dag jeg blev i Hovedet lidt ør,
Og i mit Hierte selv ved Synet af <i>Korsør!</i>

    Der er dog noget eget, som ei Navne
Formaaer at nævne, ved de Fødestavne -
Jeg neppe Fæstningen i Øiet fik,
Og Kirken, før igiennem Hiertets Aarer
En hellig Gysen foer; en Dug af Taarer
Omhyllede mit barnligglade Blik;
Men ei med Mørke - med en farvet Skimmer,
Regnbuens Skiær i Skyen lig,
Naar Solen i dens Draaber speiler sig.
Min Siæl henflød i denne milde Glimmer;
Jeg skialv, jeg smilede, jeg græd, jeg bad. -
Et kiælent, saligt, sødt jeg veed ei hvad,
Der ligner, troer jeg, Himmeriges Rige,
Betog mig, som en stille salig Død,
Hvori min Ungdoms vilde Liv bortflød,
Imens min spæde Barndoms stille Dage
Blev i Uskyldighedens Glands tilbage -
Og med en Fryd, som Barnet kun kan smage,
Jeg sad i Tanken paa min Moders Skiød.
O! hvilket Øieblik! - Tilgiv, at atter
Jeg stræber at indtrylle mig deri!
Men gode, fromme Dydens, Himlens Datter,
O! Deres skyldfrie skiønne Siæl vist fatter
Dets hele himmelske Magie!
Thi hvad er vel den vilde Fryd, som daarer -
O! hvad er Glæden, som ei kiender Taarer -
Hvad er den Overgivnes skingre Latter -
Imod det stille Tryllerie,
Som dyssede min Siæl i dette Sværmerie?
Det eene lønnede min hele Vandring;
Men ak! det er forbi, forbi, forbi -

    Jeg slutter her. Thi nu er al Forandring
Af Tonen, jeg engang er kommen i,
Umuelig. Skriv mig snart! Det er mit sidste,
Mit Hiertes sidste Suk. O! hvis De vidste,
Hvor nær jeg er mit gamle Mulerie! - - -
Snart er og Glæden her forbi, forbi, forbi.
</body>
</poem>

<poem id="baggesen2002121901">
<head>
   <title>Brevrusen</title>
   <subtitle>Til Samme</subtitle>
   <toctitle>Brevrusen</toctitle>
   <indextitle>Brevrusen</indextitle>
   <firstline>Hvor er jeg? hvor? I hvilke Labyrinter</firstline>
   <notes>
      <note>Teksten følger <i>Skiemtsomme Riimbreve</i> (1807), side 57-65.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Trolleborg</small></nonum>
    Hvor er jeg? hvor? I hvilke Labyrinter
Af Edens Myrter, mellem Blomsterbed
Af Roser, Lilier og Hyacinter,
Og tusinde, hvis Navn jeg ikke veed,
Forvildes mine zefyrlette Fied?
O alt for underfulde Herlighed!
O Hav af Vellyst, som min Siæl omringer!
Afgrund af Liv, og Lys, og Fred,
Og paradisisk Overgivenhed!
Glands af Seraphers sammenslagne Vinger,
Af <i>Odins</i> Skiold, og af <i>Kronions</i> Straaler,
Af Nektars Skummen hist i <i>Hebes</i> Skaaler,
Og her af <i>Aphrodites</i> Øines Ild!
Af Krandsen, som min stolte Tinding bier,
Af <i>Phøbi</i> Luth, af <i>Amors</i> gyldne Pil,
Af alle Gratiernes Smil!
O Dands af Muser, som min Aand indvier
Til Evigheds Mysterier, til Rang
Iblandt Homerer, til en <i>Evalds</i> Sang,
I Chor af alle Livets Melodier,
Ledsaget af <i>Orions</i> Harmonier!
O Drukkenskab! o søde Tryllerie!
Ja! Svælg af Salighed, som her jeg drukner i!
Saa kom jeg da til <i>Trolleborg</i>,
Ei for at glemme blot hver Livets Sorg,
Men for at lære selv, at lægge sammen
Al Himlens Fryd og hele Jordens Gammen?

    Du Engles Ruus, Du Guders Raserie,
Navnløse, høitidsfulde Sværmerie,
Begeistring! hvad Du er - for stor til Prose,
For stor endog til rimbeladte Vers!
Lyksalighed paa langs! Lyksalighed paa tvers!
Ha! tør jeg troe Dig? Er det ei Din Skierts
O Skiæbne? kan i Livets lave Mose
En ussel Frøe, som jeg - een af <i>Per Oxes</i> Frøer,
Fra Mølledammen udenfor <i>Korsøer</i> -
Paa eengang svinges, eller svinge sig
Til baade Fyens og Siællands Himmerig?
Paa eengang have det i Rose og i Pose?

    O gamle gyldne Horn med nye Dukater i,
Jeg fandt dig! Første Lod i Lykkens Lotterie,
Du faldt mig, Terne! dobbelte Qvaterne!
Ja! sødeste Mama! fornem en dobbelt Lyd
Af Vellyst blandt med Vellyst, Fryd med Fryd:
Ja! Hundestiernen er den lykkeligste Stierne!
Og Baggehunden er i denne Stund
Ei Deres blot, men Lykkens Skiødehund!

    Ha! viid dig ud mit alt for trænge Bryst
Til meer end selv en Digters ,,Ha!'' tilstæder:
Til Salighed, som seer, og Salighed, som græder -
Til baade Himmelens og Jordens Lyst!
Til alle tøileløse Glæders Vrimmel,
Til Hiertetryllelse, til Hovedsvimmel,
I Tidens Suus og Evighedens Duus -
Til hvad en <i>Evald</i> i en dobbelt Ruus
Af Viin og Kiærlighed kan eene fatte:
Til Guders og til Cherubimers Skatte
I en Miltonisk vellystblandet Sum,
Til hellig Lyst, til overgiven Stimmel,
Til baade Hedningers og Christnes Himmel
Til Paradiis og til Elysium!

    Men hvor er Sprog? hvad Støvets Ord kan tale,
Hvad Lyd kan tone meer end himmelsk Lyst?
Hvad Tusk kan tegne, hvilken Farve male
Den Salighed, som svulmer i mit Bryst?
Selv <i>Evalds</i> Flammesprog, som hele Norden tænder
Med Apollonisk Ild, og smelter nær og fiern,
Fra Møens Klint til Filefieldets Ender,
Hvert Hiertes Iis, og hvert et Hoveds Jern,
Formaaer det ei. Guddommelige Digter!
Hvis selv Din Harpes Ekko, disse Træk
Af Dine Penselstrøg, som jeg saa kiæk
Har efterabet her, mig svigter -
Hvad kan da mine egne svage Qvæk?

    Ha! - men for sidste Gang! Thi jeg vil dale
Ned af en Himmel, som er ei mit Hiem;
Og hvad jeg ei kan tone, skildre, male,
Fortælle kort, og dansk, og ligefrem,<note>ligefrem,] ligefrem.</note>
Jeg søge vil at redde mig paa Randen
Af den bundløse Poesie,
Hvori min Glædes vilde Raserie
Mig styrter, hvis jeg, som saa mangen anden
Trompetende Poet, gaaer ganske fra Forstanden.

    Viid da - hvis ellers det kan lykkes mig,
I et forstaaeligt Sprog at tolke mig -
At som jeg nylig sad i <i>Ludvigs</i> Lund og tænkte:
Hvad om til den Lyksalighed, du her
Saa fuldeligen nyder, Himlen skiænkte
Dig pludselig den Fryd, du smagte der,
Hvor Venskab dig med første Kiæder lænkte -
Mon din Henrykkelse du vel holdt ud?
Mon ei din hele Samling gik sit Skud?
Knap havde jeg tænkt hele Tanken ud,
Før med en deilig Pakke Breve
Treen ind den uforlignelige Greve:
Gav til sin elskede <i>Sybille</i> fem,
Og til mig glade, som med Støvets Kaar for Øiet,
Var med min Trolleborgske Lod fornøiet
Eet - er det mueligt, Himmel? - <i>eet fra Dem!</i>

    Begriber De nu, huldeste Veninde!
At jeg, som blev i Hovedet saa ør,
Ved Synet af min Fødebye Korsør,
Ved dette Syn af overvættes Glæde
Stak i at dandse, synge, lee, og græde,
Giøe, fløite, rase, med eet Ord,
Som ingen henrykt Digter nogensinde
Har raset før paa denne Jord?

    Begrib det! Men begrib tillige Nøden,
Som tvinger mig, at sige Stop
Til min Taksigelses poetiske Gallop.
Postbudet maner; men mit Hiertes Hop
Mod Dem skal intet standse førend Døden.
</body>
</poem>

<poem id="baggesen2002012803">
<head>
   <title>Fragmentet i Lolland</title>
   <subtitle>
      <line>Til Professor Hviid</line>
      <line>(1787)</line>
   </subtitle>
   <toctitle>Fragmentet i Lolland</toctitle>
   <indextitle>Fragmentet i Lolland</indextitle>
   <firstline>Fred, Sundhed, Fryd fra nu til Aarets Ende</firstline>
   <notes>
      <note>Teksten følger <i>Skiemtsomme Riimbreve</i> (1807), side 66-76.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Wandsbeck</small></nonum>
    <i>Jens Baggesen</i> til <i>Anders Christen Hviid:</i>
Fred, Sundhed, Fryd fra nu til Aarets Ende,
Fra den til Livets, og derfra til evig Tid!

    Jeg her, hvor jeg mig om igien maa vende,
(I Rummet, at forstaae)
For, inden fiorten Dage halv forgaae
Tilbage til vort Kiøbenhavn at rende,
Har faaet Deres kiære Brev,
Og fierdeparten læst af hvad De skrev.

    Den Gave mig og flere Dødelige
Blev nægtet her i Livets trange Baand,
At læse: <i>Tællet haver Gud dit Rige!</i><note>* Mene, Mene, Tekel, Upharsin.</note>
Og <i>Skiebnens Almanak</i>, - og <i>Deres Haand</i>.
Tilgiv paa denne Grund, at jeg Dem svarer
Lidt hen i Veiret. Hvad vi ei forstaae,
Det kan vi, som De veed, ei rigtig svare paa.
Jeg læser: <i>Faner</i>, hvor maaskee bør læses: <i>Farer</i> -
<i>Skiærslipper</i> for <i>Skiærtorsdag</i> - <i>Multebær</i>
For <i>Moldenhauer</i> - og især
Paa tvende Steder jeg tvivlraadig er,
Om læses bør <i>Heroer</i> eller <i>Harer?</i>
Men, desuagtet, har jeg Nok bragt ud
Til Styrkning for mit syge Hierte,
Til Lindring af min Længsels lange Smerte,
Og overvættes Løn for alt mit Hovedbrud;
Thi Fierdeparten, som jeg har forstaaet af Brevet,
Er mere værd end Alt, hvad jeg har skrevet.
Den Forskiel er, min <i>Hviid!</i> imellem Dem og mig:
De skriver lykkelige Tanker slet;
Jeg skriver ulyksalig Sludder net;
De har i Meening - jeg i Bogstav Ret.
Naar Deres Aand er lys i mørke Sving og Streger,
Min lyse Pen med mørk Sottise leger -
Deraf opstaaer en anden Differenz:
Man læser godt min Skrift; men fatter ei mit Sprog -
Man læser Deres ei; men man forstaaer Dem dog.

    Jeg hertil føje vil en passende Seqvenz:
Naar Døden Livets Praas engang os puster ud,
For os et bedre Lys at tænde -
Naar giennem Natten vi gaae hiem til Gud,
Til Høitidsdagen uden Ende -
Naar Vadestøvlerne, som tyngde Siælens Been,
Imens den vaded giennem Livets Moser,
I Dødens Støvleknægt aftrækkes En,
Tillige med de vaade Hoser,
For paa bevingede Solstraale-Skoe,
At dandse giennem Evighedens Roser -
Da, tro mig, ædle Hviid! * * * * * *


                                                      <nonum><small>Altona</small></nonum>
                <nonum>&mdash; Hvor slap jeg sidst, mon troe?</nonum>
Seqventsen har jeg glemt. Men det er ligemeget -
Den ei den første var, som jeg har streget.
Sandt, Brevet bli'r ved denne Leilighed
Lemlæstet og skamfeert; men det vil intet sige!
Den tydske Pastor <i>Brüllmann</i>, som De veed,
(Der kiender paa en Prik hvert Bedested,
Hver Bom, hver Kroe, hver Sisebod, hvert Led
Paa Kongeveien til Guds Rige,)
Endog en Præken skrevet har og trykt,
Hvoraf den eene Deel er, Himlen veed hvordan,
Forglemt, - den anden Halvedeel forrykt.
Hvis man <i>Fragment af Præken</i> skrive kan,
Hvi skulde det ei med et Brev gaae an?

    Isteden for Seqventsen vil jeg - siden
Jeg er dog kommet til at nævne den Guds Mand -
Fortælle blandt hans Hendelser en liden,
Som nys passeerte ham i Lollands Land:
<i>Ham</i> siger jeg, og meener kun hans Bog;
<i>Bog</i> siger jeg, og meener kun hans Præ -
(Fragmentet af en Præken bør man dog
Ei kalde <i>Præken</i> heel, men bare <i>Præ</i>)
Historien, imellem os, er denne:

    Da, for til gode Dage mig at vænne,
Jeg nylig til de <i>Lolliker</i> drog hen,
(Hvor jeg gad drage hen igien)
Kom jeg som Giæst til <i>Christjanssæde</i>,
Et Hyrdeslot, med deilig Have, hvor
En sand <i>Alkinoos</i> blandt Grever boer.
Herr Greven var, med sin Grevinde,
Just ved min Ankomst udspadsert -
I ledige Gemak, hvor jeg blev indqvartert,
Jeg ønskte mig en Bog, for Tiden at forslaae,
Og milde Skiæbne lod mig finde,
Netop i een, som paa en Sofa laae,
Bemældte Prækens prægtige Fragment
I Saffian med Guld paa Randen -
Der, som jeg siden vide fik, var sendt
At dyrebare tydske Præstemanden
Grevinden til Foræring. Ingen Bog mig
Meer havde kunnet moere. Titlen slog mig
Især; den fyldte heelt det første Blad -
Bag dette fulgte græske, tydske, franske
Sentenzer, i en prægtig Motto-Rad,
At <i>Rousseau</i>, <i>Paulus</i>, og jeg veed ei hvad
Af <i>Claudius</i> - men intet i det danske.
De Mottoer, af heel forskiællig Aand,
Var skreven til af Autors egen Haand.
Jeg fandt en ledig Plads ved Bladets Ende,
Og efterabende den samme Kloe,
Saa det umueligt var Forskiællen at erkiende,
Jeg tilskrev eet endnu, der kunde gaae for to:

    ,,<i>Jeg havde præket meer; men til den største Skade</i>
For Læseren, for mig, for Jordens Overflade,
Er denne lille Stump blot deraf blevet giemt;
Og det fornemste var maaskee hvad man har glemt.''<note>* Wessel.</note>
Det giort, jeg lagde Bogen hen
Paa samme Sted igien.

    Hvad Spas det siden gav, da Verten og Vertinden,
Og alle Giæster samled var,
Og man i Sofaen blev vaer
Det mecenatske Exemplar,
Som netop dediceret var Grevinden,
Og som hun ikke havde seet endnu;
Men forelæste høit - foruden Drøm om Rænke:
,,Hi hi! ha ha! hu hu!''
Det gier jeg Provsten at betænke.
Nok sagt, der Raad blev holdt i latterfulde Sal,
Voteert, og decideret, at Præsten var lidt gal.

    Dog det er Tid, jeg Parenthesen ender,
Og, uden Ophold, mig
Til hvad jeg egentlig
Vil sige, vender.
Men, for at spare Porto og Papir -
Og da dog egentligen Rimets Ziir,
Om ikke mig, saa Dem maaskee dog trætter,
I simpel Prosa Brevet jeg fortsætter.
            <nonum>* * * * * * * *</nonum>
</body>
</poem>

<poem id="baggesen2002122001">
<head>
   <title>Det korte Solbesøg</title>
   <subtitle>
      <line>Til * * * *</line>
      <line>(Da han, med sin Familie, gik ombord til Vestindien)</line>
   </subtitle>
   <toctitle>Det korte Solbesøg</toctitle>
   <indextitle>Det korte Solbesøg</indextitle>
   <firstline>Du reiser om til Jordens Vesterlide</firstline>
   <notes>
      <note>Teksten følger <i>Skiemtsomme Riimbreve</i> (1807), side 77-80.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Kiøbenhavn</small></nonum>
    Du reiser om til Jordens Vesterlide,
Til Sukkers, Gulds, og Solskins Opholdssted;
Og vi, som boe paa dens luslidte Side,
Hvor ønskte vi, at kunne følge med!

    Men Stakler, vi maae blive hvor vi ere,
Og stundom bruge Qvassia til Thee;
Saa godt vi kan, med Kobberet os nære;
Og slikke Sol i gammel Foraarssnee.

    Du seer igien det Land, hvis Sukker-Egne
Den Rose bar, som rødmer ved dit Bryst,
Og, som med muntre Smil skal evig hegne
I Kreds af muntre Børn dit Lives Lyst.

    Held følge dig, min ædle Ven! mit Hierte,
Med tusind Ønsker, troe ledsager dig;
Og, rammer dig et enkelt Stød af Smerte,
Dets deelte Virkning halv skal ramme mig!

    Dog Solen smiler mildt i Dag; den byder
Sin elskte Kreds Velkommen i sin Favn.
Den gaaer med dig mod Vesten, og forskyder
Vor Bøn: ,,kom snart igien til Kiøbenhavn!''

    Thi, kommer den endog - hvor længe varer
Dens ilende Besøg? Et Fierdingaar!
Saa Vintren paa sin Slæde til os farer,
Og man til Gorm igien om Loger gaaer.

    Saa sidder jeg paa min Regents, og gyser,
Og sukker efter Sydens Luft og dig;
Og har den ene Trøst, at du ei fryser,
Og at du varm endnu erindrer mig.

    Thi Solens Smil i Dag mig spaaer, at Søen
Vil vugge Skibet let, som bær min Ven;
At uden Fare du skal naae til Øen,
Og froe med fiorten Been betræde den.
</body>
</poem>

<poem id="baggesen2002012801">
<head>
   <title>Alperne</title>
   <subtitle>
      <line>Til Pram</line>
      <line>(1789)</line>
   </subtitle>
   <toctitle>Alperne</toctitle>
   <indextitle>Alperne</indextitle>
   <firstline>Saa kom jeg da til Schweiz? - Saa lod mig Skiæbnen stige</firstline>
   <notes>
      <note>Teksten følger <i>Skiemtsomme Riimbreve</i> (1807), side 81-90.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Bern</small></nonum>
    Saa kom jeg da til <i>Schweiz?</i> - Saa lod mig Skiæbnen stige
Til denne mine Sværmeriers Top?
Saa kom jeg da med ganske Siæl og Krop
Til Alpernes - til Friheds Rige?
Hvad dansk Poet har giort et saa poetisk Hop? -
Ja, fryd Dig, elskte <i>Pram!</i> Din Baggesen har vundet
Det sieldne Lod i Livets Lotterie,
Den største Skat, ham nogentid blev fundet
I Drømme, Drukkenskab og Poesie!
O! saae du Solen, ham er her oprundet -
En Straale blot deraf! O! stod Du her
Paa Spidsen af Naturens Himmelstige,
Isteden for paa Trappetrinet der,
Hvis Høide mod min Høide netop er,
Hvad Cancelliet er mod Himmeriges Rige!

    Hvorledes skal jeg sende Dig et Gran,
En - blot en Flip - en lillebitte Strimmel
Af min Fortryllelses udstrakte Himmel,
I et elendigt menneskeligt Brev,
Ja selv i Vers, som dem, jeg hidtil skrev?

    Hvad om jeg, i min Alpeglædes Svimmel,
Udgiød mit fulde Hiertes Raserie
I en pindarisk-klopstocksk-evaldsk Ode -
I meer end menneskelig Poesie, -
I dette Sprog, som hidindtil jeg troede
For høit - og som dog Musene, der rode
I Kieldren af det Huus, hvor <i>Evald</i> boede,
Trods underjordisk Lavhed, piber i?
Hvad om jeg viiste Dig, og dem, og hele Verden -
(Min Verden nemlig - hvor Du er, der er den)
I en Matroskavai af gammel jydsk,
Med skotske Lapper i, tilknappet paa sin tydsk,
At ogsaa jeg, saa godt, som nogen anden,
Kan, naar jeg vil, i Vers gaae fra Forstanden.

    Velan, min <i>Pram!</i> Lad see, hvad jeg formaaer!
Jeg gaaer! -
Hvad gaae? nei! løbe vil jeg, rende, flyve
Langt bort fra denne gamle Læremoer,
Som har paa Bagen alt de fyrretive:
Som byder os, at veie hvert et Ord,
Og holde varig Huus med Grammatiken -
Som peger os bestandig paa Logiken -
Og vil med diævelsk Magt, trods alle Ni,
At der skal være Sands og Meening i
Vor christelige danske Poesie!
Jeg længe nok, af Angest for Critiken,
Hvormed hun paa barbarisk Viis,
Gav af og til min Digterrumpe Riis,
Adlød den vrantne Hex. Men nu Farvel, Moerlille!
Jeg ikke meer i Ledebaand vil gaae;
Jeg følge vil engang min egen Grille!
Min Digteraand i <i>Schweiz</i> fik Buxer paa.

    Kom du, som flagrer hist, lig een af Anholts Maager,
I Sneefog over det codanske Hav,
Svøbt i et Slør af Ossianske Taager,
Hen over Sprogets Skiær i Tankens Grav!
Du Nissers, Lygtemænds, og hines Muse,
Som hyle, tude, tordne, storme, bruse,
Saa høit, at hundred Mile fra mit Hiem,
Mit Øre dirrer ved at høre dem,
Kom, brøl, med Stemmen af en findlandsk Torden,
Min Sang fra Sydens Himmeltop mod Norden!
Skrig ud min Glædes Alpeharmonie -
At hver maa tilstaae, saligen bedøvet,
Og, som jeg selv, al Sind og Sands berøvet:
,,Det kan man kalde lyrisk Poesie!''

    O <i>Schweiz!</i> o Jordens høie Himmelpynt!
Hvor Dovrefielde synke ned, som Tuer!
Og Øiet i en evig Svimmel skuer
Hvor Verden ender, og hvor Verden har begyndt!
Hvor Solen i sin Gang mig synes glide
Hen over Skuldren, Maanen ved min Side!
Hvor Jorden vild, og splitternøgen staaer,
Som om dens Skabelse var først begyndt i Gaar!
Hvor magelig jeg ned fra sammes Isse,
Kan, om jeg vil, paa hele Verden p * * * *,
Mens jeg berører Stierner med mit Haar!

    Ha! Høide! - Hævet over alle Toppe,
Høit over Klodens siunkne Land og Hav
Forklaret, henrykt, svimler jeg heroppe,
Som en Opstanden over Livets Grav!
O Himmelluft, som om mit Hoved suuser!
O Vellyst, som min hele Siæl beruuser!
O Svælg af Salighed, som her jeg drukner i!
Er Dødeliges Fryd, multipliceret med ni,
(Jeg mener den, et Digterhierte huser,
Besat af jer, udødelige Muser!),
Er Engles Ruus - er Guders Raserie -
At ligne med den Følelse, som hæver
Mig her til lyrisk Flugt? - Ha! du som svæver
Høit over Sirius, som Verden er for snever,
Navnløse, glædedrukne Sværmerie!
Hvad Sprog har nok af O'er og af Ha'er
Til i en værdig Hymneharmonie
At tone dine Frydshallelujaer? -

    Ak! intet! intet! - og for denne Gang,
Af Frygt, for i min Flugt at dale,
Hvis Odens Næb og Vinger fik en Hale,
Jeg ender pludselig min Sang.

    O Du, min <i>Pram!</i> hvis Raad saa tidt mig ledte
Derhjemme, naar jeg Penne bed, og svedte
For Rim til O! til Ak! til Hu! og Ha!
Smag dette lille Forsøg i det høie;
Og kan Du meer af sammeslags fordøie,
Saa viid, at der er meer, hvor det kom fra!
Men sig mig, som en ærlig Ven og Broder,
Om jeg Dig synes skabt til Latter eller Graad?
Til Digtertremast eller Digterbaad?
Til lave Fabler, eller høie Oder?
Mig synes selv, oprigtig talt,
(Endskiøndt jeg her i Schweiz er kommet lidt af lave)
Kun lidet om min høie Digtergave;
Og at jeg ikke giorde galt,
Om jeg beskeden holdt mig til det Lave.
</body>
</poem>

<poem id="baggesen2002012804">
<head>
   <title>Fuglen</title>
   <subtitle>
      <line>Til Frøken Sophie Haller, i Bern</line>
      <line>(1790)</line>
   </subtitle>
   <toctitle>Fuglen</toctitle>
   <indextitle>Fuglen</indextitle>
   <firstline>Fornemmer Du, at jeg mig nærmer Dig?</firstline>
   <notes>
      <note>Teksten følger <i>Skiemtsomme Riimbreve</i> (1807), side 91-111.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Lyon</small></nonum>
    Fornemmer Du, at jeg mig nærmer Dig?
Og at mit Legem, som min Siæl,
Skiøndt ubevingt, tilbage skynder sig
Til Kilden af mit Hjertes Vel?
O banker ei Dit ellers stille Bryst,
Naar Du mod Syden vender Dig?
Sig, evig elskede Veninde! sig!
O! føler Du, at jeg mig nærmer Dig,
Med Tusinddeelen af min Lyst?
Og ønsker Du, at kunne flyve mig
Imøde, som en lille Fugl, der svinger
Sig over Bierg og Dal og Krat og Elv,
Paa himmelovergivne lette Vinger,
Som en ætherisk Engel, som Du selv?

    Ja Du er selv en himmelsk Fugl, <i>Palmine!</i>
Og Engles Kiendemærker ere Dine!
Som deres er Dit Aasyn, deres Sang
Er Din; og deres lette Flugt Din Gang.
Jeg saae Dig over Blomsterengen svæve
Paa Bredden af den underfulde Søe,
Hvorom sig Alper høit mod Himlen hæve,
Meer lig en himmelsk, end en jordisk Møe!
Jeg saae Dig klart udfolde fire Vinger:
De straalende, som hæved Dine Fied,
Var Ungdom, Sundhed, Uskyld, Munterhed;
O hvilken iblandt Himlens Fugle svinger
Sig giennem Luften op og ned
Paa fire saa velsignte Vinger?
Og Engel er Du, hvis en Dødelig
Ved Engel ellers noget tænker sig;
Thi Du er from og venlig, blid og mild,
Og i Dit Øie lyser Himlens Ild,
Og i Dit Hierte gløder hellig Varme
For alt hvad der er ædelt, skiønt, og got;
Og ei med Fødderne Du flyver blot;
Du flagrer selv med Dine Arme.

    Ja flagre kun med disse, slaae dermed
I Luften!
Hæv op og ned
Med inderlig Livsalighed
Dem begge mig imøde! føl derved,
Hvad Sommerfuglen føler, naar, i Duften
Af Roser og Fioler, op og ned
Den gynger sig,
En overgiven Engel lig,
Igiennem Luften:
Det søde salige jeg veed ei hvad,
Som uvilkaarligen bevæger Livet,
Fra Cederen paa Libanon til Sivet,
Fra Soles Sol indtil det mindste Blad!
Omsonst, <i>Palmine!</i> blev den Dig ei givet
Den Egenskab at flagre saa
Med Armene! bekiæmp den ei! lad Vane
Den kalde, dem, som intet himmelskt ahne,
Hvis Siæle selv ei flyve, men kun gaae;
Hvis halve Liv og halvt maa stille staae!
Jeg veed, som Digter, hvad Naturen hyller
I hver Bevægelse, hver fri Gestalt,
Som kiendemærker Enkeltet i alt;
Og dette Dit Særkiende mig fortryller.

    <i>Palmine!</i> jeg vil aabenbare Dig
Hvad Musen, der, hvad er, hvad var, og vorder, kiender,
Om hin Bevægelse med Dine Hænder,
Nys i en Drøm har aabenbaret mig.

    Da jeg paa Bredden, hvor jeg alle Blomster sanker,
Alt havde mangen Gang lagt Mærke til,
<i>Palmine!</i> Dine Armes Flagrespil,
Faldt jeg engang i dybe Tanker:
Hun sikkert, sagde jeg mig selv,
Paa Blomsterranden af min Elv,
En lille Fugl engang tilforn har væretl,
Snart denne Tanke blev af tusind andre næret.
Af Pønsen, Grublen, og af Længsel reent fortæret,
Blev endelig mit Hierte mat,
Og ubevægelig jeg laae,
Beskygget, under Rislen af min Aa,
I Klippens Læ,
Ved Roden af et yndigt Træ;
Og saae
Paa grønne Qvist en lille lyseblaa
Sølvspraglet Fugl, saa vever og saa let,
Saa huld og skiøn og peen og net,
At paa dens lille hvide Bryst et Spet
Af Guld selv havde syntes mig en Plet.

    I det jeg henrykt stirred paa dens Ynde,
Udfoldte den de kielne Vinger smaa,
Og flagrede dermed, som vilde den begynde
At flyve ned mod Stedet, hvor jeg laae;
Men meer og meer, jo meer jeg stirrede derpaa,
Vedblev den, blot med Vingerne at slaae.
,,Aldeles,'' raabte jeg, ,,aldeles som <i>Palmine!''</i>
Og et tredobbelt Ekko klang<note>tredobbelt] tredobbllt</note>
Fra Klippens Lund, der over Elven hang:
,,<i>Palmine!''</i>
Mit pludselige Raab forskrækte den
Saa stærkt, at den istedenfor at flagre
Fra Qvisten bort hen over Eng' og Agre,
Gud veed hvorhen,
Blev siddende, som i et Buur,
Saa stille, som en Muur.

    Jeg studsede ved dette Syn
Som rørt af Lyn,
Og som om Hiertet i mit Hoveds Svimmel
Blev pludseligen hævet til en Himmel:
En lille lyseblaa, sølvspettet Fugl,
Som med et Løv paa Qvisten leger Skiul!
Som slaaer med Vinger ind og ud,
Og ikke flyver, paa mit Raab, sit Skud!
Som slaaer med Vinger ud og ind,
Og, som af Skræk
Ei smutter væk,
Let, som en Vind,
Men sidder kiæk
Paa Træets Tind,
Som Lindeblomstret i den stille Lind!
Det sikkert ikke er en Fugl som hine,
Der ligne blot i Lethed min <i>Palmine!</i>
Saa tænkte jeg; og udbrød anden Gang:
,,Hvor har Du hiemme, lille lyseblaa!
Der flagrer først, og sidder stille saa
Paa min Palmines Viis?''
Den sang:
(Og atter i min Lund et trefoldt Ekko klang)
,,I Paradiis!'' -
,,I min Palmines Hiem'' (gientog jeg) ,,altsaa boer
Du venlige?'' - ,,Nei!'' svarte den - ,,Hvorledes?
Er Paradiser over denne Jord?'' -
,,Ja! Himlen være lovet!'' blev den ved,
,,I hvert et andet Lysets Opholdssted,
Hvor Himlen, smilende til reen Uskyldighed,
I Favnen af Naturen, aldrig vredes.'' -

    ,,Men sig mig, smukke Fugl fra Paradiis!''
Begyndte jeg igien fortroligviis,
,,Hvi kom du hid, da her Du ei har hiemme?
Hvad søger Du paa denne Bred,
I min <i>Palmines</i> Blomsterfied?
Tør jeg Dit Himmelærende fornemme?''
Den svarte med en sød og kiælen Stemme:
,,Jeg leder om min Søster; saae Du ei
Etsteds blandt disse Bierge, paa Din Vei,
En lille lyseblaae uskyldig Pige,
Som slaaer med Vinger, nei! med Arme vil jeg sige,
Og som staaer stille, hvor Dig andre vige?'' -
,,Palmine? min Palmine?'' raabte jeg -
,,Tilvisse har jeg hende seet! tilvisse!
Jeg hende saae, jeg siden intet seer;
Naar mig Naturen sig i al sin Ynde teer,
Naar Rosen, og naar Morgenrøden leer,
Naar Du med Dine Vinger slaaer, i disse,
I disse Vinger selv jeg hende seer!
Ei nogen Dødelig kan her i Live
Om hende Dig saa god Beretning give;
Jeg intet andet, jeg kun hende veed;
Men veed i hende nok til Salighed.
Jeg iler just til hendes Opholdssted;
Og gierne vil jeg Dig til hende bringe!
Men før vi skynde vores Gang,
Som ei er lang,
Og snart til Ende,
Du først mig synge, hvad Du veed om hende!''
Den sang:

    ,,Imellem Himmelen og Jorden,
I Morgenrødens Purpurregn
Betrygger os et Regnbuehegn,
For Taage, Slud, og Storm, og Torden.
I stille Glæders kielne Roe
Henflagre vi,
Henfløite vi
Titi! titi!
Vort Liv, til Vaaren er forbi;
Mens Lilier og Roser groe,
For Torne frie,
I Himmelhaven, vi beboe.
Titi! titi!

    Palmine var i dette Paradiis
En lyseblaalig Ætherfugl, som jeg,
I hele Himmelhaven var der ei
En mere skiøn! end lyder i hver Leeg
I hvert et Chor af Fugle hendes Priis.
Sig ingen svang, sig ingen Engel svinger
Paa lettere, paa luftigere Vinger,
Og ingen fløi fra Lund til Lund,
I Morgenstund og Aftenstund,
Saa liveligt (thi Lysets Straale kun
Indhenter vores muntre Flugt) som hun!
Saa himmelsk svæver ingen Colibri;
Men, hvad hun stedse meest Behag fandt i,
Var, med os andre, snart med mig, snart eene,
At lege Skiul blandt Lundens Palmegreene;
Hvorfor hun og, som Du har giettet alt,
I Himmelhaven blev <i>Palmine</i> kaldt.

    Saa legte vi en Aften sammen,
I Fugle-Fryd og Fugle-Gammen,
Og skiulte med behendig Kunst,
Vor Flugt i Maanens Ætherdunst.
Henflagret fra sin Palmeqvist,
Hun havde skiult sig allersidst.
Vi alle ledte efter hende,
I hver en Havens Kant og Ende:
Pipipet var et kiælent <i>Ja!</i>
Vi hørte stedse det, forledet;
Men kunde aldrig finde Stedet,
Som Ja-pipipet tonte fra.
Usynlig endeligen klang
Os denne søde Brudesang:

,,Omsonst I rundt omkring mig svæve!
Forgiæves I mig flagre nær!
Til Stedet, Søstre! hvor jeg er,
I sikkert Eder ei kan hæve.
Jeg svæver i en anden Egn:
Mig klang en himmelsk Harmonie,
Jeg svang mig op, og fløi forbi
Den Have, som I synger i:
Titi! titi!
Farvel, min fordums Glædes Hegn!
O Tryllerie!
Jeg toner i en anden Egn:
Titi! titi!'' -

    Nordlysene nu tændte sig med Bruusen,
Og Sangen tabte sig i deres Susen;
Vi opgav endelig vort Haab,
Og endte Legen, og dens Raab.
Men skiøndt vi sørged femten Foraarsdage
(Hvori fra Lunden intet Ekko klang)
Forvandled dog vor bittre Klage
Til en veemodig Afskeedssang,
Den Trøst, at ingensteds usalig Smerte
Vil torde nærme sig et saa uskyldigt Hierte,
Og at ved hendes første Hiems Forliis,
Palmine vandt et andet Paradiis.
I Lunden derfor atter Ekko klang,
Vi sang:

,,Hun var uskyldig, from og kierlig,
I dette Glædens lille Hegn!
Hun svang sig til en anden Egn,
For der at flagre mere herlig!
Hun finder andre Søstre der;
Og engang skulle ogsaa vi,
Titi! titi!
Did flyve dette Hegn forbi
Titi! titi!
Vær altid, Søster, hvor Du er,
Dig selv kun lig!
Vi Fugle, vi som blive her,
Vil ligne Dig!''''

    Saa tonte Fuglen og fløi ned.
Jeg strakte Haanden ud - og vaagnede derved.

    Saaledes lærte mig en himmelsk Drøm
Paa Bredden af vor <i>Thunas</i> Tryllestrøm,
<i>Palmine!</i> hvad Dit Smiil alt tidlig lod mig ane:
Hvorfra Du har den englelige Vane,
At flagre som en Fugl med Din udslagne Favn.
O læg den aldrig af! jeg den for meget ynder!
Jeg vilde føle smertelig dens Savn!
Det er en Flugt mod Himlen, som begynder
I Støvets Lænker alt at yttre sig,
Som englelig!
Vel hæve vi, med al vor beste Flagren,
Os ikke høit fra det beskedne Straa,
Vi, her i Livets Bane, træde paa,
End sige over Ax, som bølge sig i Agren;
Men det er altid skiønt, at vidne noget om,
Og var det blot i Flugt med Digteraanden,
Og Flagren op og ned med Armen og med Haanden,
At det er Lysets hulde, blide, milde,
Bevægelige, livelige Kilde,
Hvortil vi gaae, hvorfra vi kom!

    Modtag med Smiil og venlig Mine,
Din Elskers Toner i et Sprog,
Hvori han syntes, Nattergalen slog,
Og Lærken trilled, selv ved Siden af Palmine,
Langt borte fra hans eget Hiem!
Maaskee <i>Gallina</i> flagre kan, trods dem;
Maaskee paa stærkere, maaskee paa flere Vinger,
<i>Teutona</i> høiere sig over Alper svinger;
Men Lærkens Dirren, Nattergalens Suk,
Og Turtelduens dybe kielne Kluk,
Er ikke tydske, meget mindre franske.
<i>Palmine!</i> læs, hvad qviddrende jeg skrev
I dette fuglelige Flyvebrev;
Og lad det ane Dig, at hine Toners Svev,
Hvis Nyn og Suk i Lunden Dig henrev,
Er <i>danske!</i>
</body>
</poem>

<poem id="baggesen2002122002">
<head>
   <title>Gratierne</title>
   <subtitle>
      <line>Til Grevinde Charlotte Schimmelmann</line>
      <line>(1790)</line>
   </subtitle>
   <toctitle>Gratierne</toctitle>
   <indextitle>Gratierne</indextitle>
   <firstline>For mig, som for den hele Klode</firstline>
   <notes>
      <note>Teksten følger <i>Skiemtsomme Riimbreve</i> (1807), side 112-13.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Trolleborg</small></nonum>
    For mig, som for den hele Klode,
Hvor Ynde, Vid og Dyd er Mode,
Er alle Gratier kun tre.
Den første og den anden bleve
Grevinder, og fik hver sin Greve;
Slet intet blev den tredie.
Den første og den anden leve
Hver med sin eiegode Greve!
Sybille her, og hisset De!
Og her og hisset alle tre!
Ak! fra den første reiser Manden,
Som fandt den første og den anden.
I det han han gaaer fra Trolleborg
Til Kiøbenhavn og Næringssorg,
Han reiste vist nok fra Forstanden,
Hvis han ei reiste <i>til</i> den <i>anden</i>,
og reiste <i>med</i> den <i>tredie</i>.
</body>
</poem>

<poem id="baggesen2002122003">
<head>
   <title>Offeret</title>
   <subtitle>Til Frue Walther</subtitle>
   <toctitle>Offeret</toctitle>
   <indextitle>Offeret</indextitle>
   <firstline>Et Altar en ukiendt Gud engang</firstline>
   <notes>
      <note>Teksten følger <i>Skiemtsomme Riimbreve</i> (1807), side 114-15.</note>
      <note>Tidligere trykt i Malte Conrad Bruuns tidsskrift <i>Svada</i> (1796).</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Kiøbenhavn</small></nonum>
    Et Altar en <i>ukiendt Gud</i> engang
Men i Athen har villet finde;
Jeg noget hedensk er - især i Sang -
Og efterligner dette Minde:
Med trefold Andagt, tændt af Deres blotte Navn,
(Mig Skiebnen ei lod mere finde)
Mit Hierte, ahnede sit største Savn,
Her offrer <i>en ukiendt Gudinde</i>.
Tilgiv, om Offeret har ei den Ild,
Som Andre stial fra Deres Blikke -
Skienk det alligevel et venligt Smiil,
Og tænk medlidende: Han saae mig ikke!
</body>
</poem>

<poem id="baggesen2002012806">
<head>
   <title>Parnas-Revolutionen</title>
   <subtitle>
      <line>Til de ni Muser i Gravensteen</line>
      <line>(I Apollo den Sextendes Navn)</line>
      <line>(1791)</line>
   </subtitle>
   <toctitle>Parnas-Revolutionen</toctitle>
   <indextitle>Parnas-Revolutionen</indextitle>
   <firstline>For nogen Tid det Rygte gik</firstline>
   <notes>
      <note>Teksten følger <i>Skiemtsomme Riimbreve</i> (1807), side 116-27.</note>
      <note>Tidligere trykt i Poulsens <i>Nytaarsgave for Damer</i> (1792).</note>
   </notes>
   <quality>korrektur1,kilde,side</quality>
</head>
<body>
    For nogen Tid det Rygte gik,
At <i>Amor</i>, denne Gud, der var saa rask, som liden,
Og syntes skabt til ret at trodse Tiden,
Sit Banesaar af egne Pile fik.
Fornemmelig af Nag, fordi han saae
Meer end sin Moder i vort Daniens <i>Lovise</i>,
Og derved nødtes til, den Skiæbne sig at spaae,
At Alle <i>Nordens Cypris</i> vilde prise,
Og at han længer selv ei vilde kaldes skiøn,
Naar Jorden engang saae <i>Lovises</i> Søn.
Med Vished veed man, at hans glimrende Frue Moder
Fordunklet, ikke meer opholdt sig her;
Men flygtede til andre Kloder,
Hvor ingen Rivalinder er.
At <i>Jupiter</i> alt for saa længe siden
Er sovet hen,
At han er færdig at staae op igien,
Det strækker sig endog til <i>Bürgers</i> Viden,
(Som dog skal være meget liden!)
<i>Saturn</i> er, som man seer, indsluttet i en Ring,
Og giør ei heller mange store Spring -
At <i>Mars</i> det ei vil giøre længe,
Det lærer Galliens Revolution,
Og Mangelen paa Subordination,
Og Keiser <i>Leopolds</i> Resignation,
Og Overgangen fra den Spanske Vagt-Cordon.
<i>Merkur</i> i nogen Tid paa Nippet er at hænge;
Som Rapse-Gud (det var han noget nær)
Han er ei heller meget bedre værd.
Om <i>Juno</i> siger man, at, siden salig Manden
Er død, og <i>Ludvig</i> gjorde det Spilop,
At sige til sin Krones Tilbud: Top!
Hun reent skal være gaaet fra Forstanden.
<i>Minerva</i> hos Herr <i>Pram</i>, min gode Ven,
I Dannemark gaaer stærkt igien. -
<i>Diane</i> - <i>Hecate</i> - <i>Proserpina</i>, med flere,
Skal siden <i>Kants</i> Kritik og <i>Reinholds</i> Theorie,
Af Angst for denne nye Philosophie,
Reent være færdig at krepere. -
Saa gik - og gaaer det efterhaanden flere.
<i>Cybelemoder</i>, Enkedronningen,
Gaaer og derhen -
Og kort: med hele Gudfamilien
Det er, som med saa meget mere,
Kun Knald og Fald,
Og snart, som med et Lys, det ude være skal.
Med Gratierne (som jeg saa sandt at sige,
Blandt alle disse fandt de mest guddommelige!)
Jeg ikke veed, hvor det staar til saa lige -
At nu omstunder de er fleer end tre,
Det her imidlertid en Blind kan see;
Men om det netop de selvsamme ere,
Som dandsed om Gudinden i <i>Cythere</i>,
Der kunde tvistes meget om -
Jeg troer, at med vor nye <i>Venus</i> flere,
Og endnu skiønnere til Norden kom,
End nogentid blev seet i Grækenland og Rom.

    Men nok af Tidender om Dødsfald og deslige
I Gudernes det gamle Rige!
Vi alle skulle gaae den samme Vei;
Imidlertid dog - alle gik den ei.
Tre Gange tre pieriske Gudinder,
(Tre Gange tre giør ni)
Man endnu her og der i Poesie,
Og som jeg seer med nifold Tryllerie,
I <i>Gravensteens</i> Olympus finder.

    O Held mig! at engang mit Øie saae,
Hvad i begeistret Andagts Øieblikke,
Jeg ubønhørt saa ofte kaldte paa -
Og - samlet i det mindste - skued ikke!
O Drøm! o Lyst! - men er Du blot en Drøm,
Saa lad mig evig, evig, evig drømme!
Og lad min Aand i sin Beundrings Strøm,
Fra Sol til Sol i denne Himmel svømme!

    Al Verden veed ei blot, at Muserne er ni:
Men at og deres Stats Gynokratie,
Formedelst Kong <i>Apoll</i> (en ellers artig Herre;
Men noget herskesyg, som Konger flest, desværre!)
Udarted tidlig alt til Despotie -
Der var, for Resten, intet ondt deri;
Thi denne Fyrste var, som Alle sige,
Sin Stierne lig, der Fattige, som Rige
Bestraaler alle lige;
Og naar Monarken ligner Solen - man
Kan leve meget godt i et despotisk Land.
Men Skade! det er netop ikke ganske
Tilfældet overalt! Naar man seer til lidt grant,
Er alle Souverainer ikke danske;
Der gives en Hob franske deriblandt. -

    Men atter til Gudinderne tilbage!
Hans lyse Majestet, saa dødfri, som han lod,
Dog maatte drikke med af <i>Lethes</i> Flod -
Med ham forsvandt Parnassets gyldne Dage;
Hans Eftermand var ikke nær saa god.

    Jeg veed ret godt, at mange ny Poeter
Forsikre vidt og bredt, at han er til endnu -
Ja gid det var saa vel! saa stod jeg ikke nu
Imellem Muserne som en fortabt Trompeter,
Nei! skiøndt i <i>Evalds</i>, <i>Prams</i> og <i>Thaarups Vers</i>,
Fornemmelig i alle Musers Breve,
I Fader <i>Wielands</i> attiskfine Skierts,
Og <i>Schillers</i> Alvor end han synes leve;
Død er han - det er vist! saa vel som <i>Jupiter</i>,
Og al den anden Gudehær,
Og fiorten Eftermænd, som efter ham de hulde
Gudinder efterhaanden Zeptret gav,
En efter anden lød Naturens Krav,
Og ligge roelig under Mulde.
Hvad Misforstand heri har voldet overalt,
Er, at de alle blev <i>Apollo</i> kaldt,
Endskiøndt iblandt dem alle femten vare,
(Saa lidt som i den lange Ludvigskare)
Knap tre, som Navnet med lidt Føie bare.

    Guddommelige Muser! mig i Dag,
Jeg veed ei selv hvordan, blev undt den Ære,
Iblandt Apollerne <i>den sextende</i> at være -
En Hæder, som jeg føler mig for svag
I læng're Tid, end Halvten af en Dag,
At bære.
Dog, for mig den ei reent uværdig at betee,
Nedlægger jeg, i følgende Idee,
For Eders Fødder, yndige Gudinder!
Den Krone, jeg, som fleer, i Drømme fik;
Mit Hierte meer, end al dens Tryllen, finder
I Eders Øines milde Himmelblik!

    Ifølge Vælden, mig blev skienkt i denne Gave,
Erklærer jeg, at fra den Dag i Dag
Regieringen skal være deres Sag,
Som Kald og Evne til Regiering have;
At ingen <i>Phoebus</i> meer skal lemmes i
Det enehellige Gynokratie;
At selv hans Navn af al vor Fremtids Poesie
Forvises skal. Mit Held, guddommelige Ni!
For Resten eene skal bestaa deri,
Til evig Tid at være Musers Slave.

    O dette Held jeg skatter meer,
End vidste jeg det alt, hvad første <i>Phoebus</i> vidste,
Og sang som <i>Milton</i>, <i>Klopstock</i>, og <i>Homer</i>.

    At ellers jeg, <i>Apoll den sextende</i>, den <i>sidste</i>,
Den ringeste - nedlægger Zeptret her
For ni Gudinder - intet Under er;
Men - hvis <i>Apoll, den første</i>, store, viise,
Den eneste, som Zeptret værdig bar,
Blandt Muserne blot havde seet <i>Lovise</i>,
Han sikkert selv Regent kun een Dag bleven var!
Han ikke Jorden blot med alle Herligheder,
Men Solen havde lagt for hendes Fod,
Og nøiet med en evig Pages Lod -
Ei meer tilbedet; men Tilbeder
I hendes Velbehags, i hendes Bifalds Smil,
Gienfundet meer end alle Soles Ild,
Og meer end alle <i>Pindi</i> Saligheder!
</body>
</poem>

<poem id="baggesen2002012805">
<head>
   <title>Paaske-Indbydelsen</title>
   <subtitle>
      <line>Til Doctor Winsløw</line>
      <line>(1792)</line>
   </subtitle>
   <toctitle>Paaske-Indbydelsen</toctitle>
   <indextitle>Paaske-Indbydelsen</indextitle>
   <firstline>Jeg har Klokken henimod syv i min Stue</firstline>
   <notes>
      <note>Teksten følger <i>Skiemtsomme Riimbreve</i> (1807), side 128-29.</note>
      <note>Winsløw er den berømte læge Jacob Winsløw (1669-1760) som levede hele sit aktive liv i Paris.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Kiøbenhavn</small></nonum>
    Jeg har Klokken henimod syv i min Stue,
Den yndigste, deiligste, vakkreste Frue,
Som nogentid Engelland bar.
De elsker dog Engelland, Skiønhed, og Ynde -
Kom, kiæreste <i>Winsløw</i>, det Blod at fortynde,
Hver af os i Hovedet har!
Jeg veed, at De kommer kun for at helbrede -
Tre Patientinder hos mig ere rede,<note>Patientinder] Patientientinder</note>
At modtage Helbred af Dem:
Min Kone har Hoste - min Søster har Krampe -
Min Stuepige ligger i Feberens Dampe -
Min Søn og jeg selv - det giør fem.
Men det Hospital er kun lidt - mod den siette,
Den omtalte Frue, hvis Hoved at lette
Jeg egentlig bønfalder om.
De finder desuden vor <i>Schulz</i> og hans Mage;
Og kan Dem en Steg af et Paaskelam smage,
Og vil De til Takke med Torskene tage
I nysmeldte Selskab, saa kom!
</body>
</poem>

<poem id="baggesen2002030503">
<head>
   <title>Tandpinen</title>
   <subtitle>Til Samme</subtitle>
   <toctitle>Tandpinen</toctitle>
   <indextitle>Tandpinen</indextitle>
   <firstline>Min Kone skranter lidt igien</firstline>
   <notes>
      <note>Teksten følger <i>Skiemtsomme Riimbreve</i> (1807), side 130-31.</note>
   </notes>
   <quality>korrektur1,kilde,side</quality>
</head>
<body>
    Min Kone skranter lidt igien.
Den korte Tid forbyder mig, min Ven!
At sige mere tydelig,
Hvorledes hun befinder sig. -
De regner det vel ei saa nøie;
Dog dette maae jeg end tilføie:
I hendes Tunges Land er tusindfold
Tyrannisk Eenevold:
En ormestukken Tand er Thronen -
Kom, kiære <i>Winsløw</i>, kom,
Og riv Despoten om,
Styrt Ludvigen, som plager Konen
Langt meer, end hin kun alt for gode Ludevig
Har nogensinde plaget Frankerig -
Skil den uværdige ved Kronen,
Og lad republikansk Regieringsform
Forjage Smerte, Vold, og Orm!
I Stiil, som koster mindre Hovedbrud:
Træk Tanden ud!
</body>
</poem>

<poem id="baggesen2002012802">
<head>
   <title>Apollo den Syttende</title>
   <subtitle>
      <line>Til de ni Muser i Gravensteen</line>
      <line>(1795)</line>
   </subtitle>
   <toctitle>Apollo den Syttende</toctitle>
   <indextitle>Apollo den Syttende</indextitle>
   <firstline>For fire Sekler siden</firstline>
   <notes>
      <note>Teksten følger <i>Skiemtsomme Riimbreve</i> (1807), side 132-40.</note>
      <note>Tidligere trykt i Poulsens <i>Nytaarsgave for Damer</i> (1797).</note>
   </notes>
   <quality>korrektur1,kilde,side</quality>
</head>
<body>
    For fire Sekler siden (fire Aar
Er fast en Evighed i vore Tider)
Jeg lagde ned paa Stedet, hvor jeg staaer,
For Eders Fødder, hulde Pierider,
Mit Apollonske Scepter - lagde ned,
Med selvfornægtende Beskedenhed,
Den herligste blandt alle Jordens Kroner,
Hvis mageløse Himmelglands
Fordunkled selv den borealske Krands,
Og alle Melkeveiens Throner.
Jeg afstod af mig selv, ufordret, frie,
Et Fyrstendom, som Fantasien drømmer,
Det glimrendste blandt alle Fyrstendømmer,
Et Fyrstendom med lutter Muser i -
Og danned' om, hvad sikkert ingen Herre
Har giort for mig, og aldrig giør, desværre!
Et eenevældigt Andrarchie
Til et republikanskt Gynokratie.
Ei for at friske op mit Offers Minde,
Og anden Gang en Borgerkrands at vinde,
Gienkalder jeg min Martyrdaad i Dag;
Den fik sin fulde Løn af Eders Hænder,
Den ærefuldeste, mit Hierte kiender -
Hvad Løn er stor, som Musers Velbehag?
Hvo vilde ei med Lyst al Jordens Glands bortgive,
Aftræde hver en Ret til Opsigt her i Live,
Og froe modtage selv den dødelige Piil,
For Vindingen af Eders Dronnings Smiil?
Nei! ikke for paa nye at lade mig betale
En Daad, af  min Samvittighed befalt,
Som blev mig den Gang tusindfold betalt,
Opvækker jeg Erindringen af Dvale.

    Blot den selvsamme Stilling nu, hvori
Mig Skiæbnen atter stiller hen, allene,
Til samme Fristelser, i lige Scene,
Omringt af Musechorets Tryllerie,
Aftvinger mig et flygtigt Blik tilbage
Paa min Regierings Brug i hine Dage.

    Som jeg den brugte da, saa bruger jeg den nu,
Og som jeg ønskte, de, der over Throner ruge,
Den alle ville bruge,
(Besynderligen, o Provence! du,
Der truer med at herske sur la France,
Et par droit de conquête et par droit de naissance)
Til den at skiænke dem, som eene have Ret
Til Hersken overalt og uden Hinder:
<i>Oplysningens velgiørende Gudinder</i>.

    Jeg altsaa lægger anden Gang
Som Gud for Viisdom, Dag, og Smag, og Sang,
Mit Scepter ned for alle Musers Fødder,
Min Krone for den førstes Fod;
Og lover, hvis det tredie Gang mig møder,
At stilles her paa Stedet, hvor jeg stod
For fire Sekler siden, hvor jeg knæler
I dette Øieblik, at giøre samme Brug
Af det, som nogle røver, andre stiæler
Snart aabenbar, og snart i Smug.

    Dog, før jeg mig af denne Kreds begiver
Tilbage til min skiulte Krog,
Hvor intet Musechor min Sang opliver,
Tillader mig, Gudinder! i det Sprog,
I selv umiddelbar uvante Tunge lære,
En ydmyg Bøn til Afsked at frembære.
Ved Skiæbnens Gunst at være kommet op
Paa Musebiergets Æthertop,
Nu allerede tvende Gange;
Og vinket af saa skiøn en Leilighed,
Dog intet, dog slet intet at forlange -
Var at fornærme Musers Gavmildhed.
Jeg veed for vel, at deres største Glæde
Er den, at lønne prøvet Dyd,
Om ei med jordisk, dog med himmelsk Fryd,
Og en <i>Pervonte</i> selv at ønske de tilstæde.

    Mig synes alt, at Eders Smil,
Gudinder! mig det skiønne Tilsagn give:
,,Ønsk, Dødelige! hvad du vil,
Og hvad du beder om, skal opfyldt blive.''

    Som man i Musers Bibelbog kan see,
Af hvilken Aarsag veed jeg ikke,
Eet Ønske eller to sig aldrig skikke -
Min Bøn og derfor deler sig i tre:

    For Kronen, som jeg anden Gang nedlagde,
Den Rose, Flora vor <i>Lovise</i> bragte,
Er alt hvad jeg bønfalder om;
Selv visnet skal den i mit Giemme blive
Den største Skat, mig skiænktes her i Live,
Min meest tilbedte Helligdom!

    For Sceptret, som de samlede Gudinder
Jeg gav, udbeder jeg mig her,
Som ni betydende Forenings-Minder,
En Knappenaal af hver især;
Som Orden paa mit Bryst jeg disse Naale
Med meer, end ridderlig Tilfredshed, bære vil
Saa længe jeg er til,
Og deres Glands skal selv Pleiaders overstraale!<note>Denne linje er i originalen sat som første linje i næste strofe, og altså ikke sidste linje i denne.</note>

    For al den anden Magt og Herlighed,
Mit Muse-Scepter var forleenet med,
Hvis Mage man paa Jorden ikke finder,
Er det for meget, naadige Gudinder!
Hvad her, aftrædende mit Kongedom,
Jeg endelig tilsidst bønfalder om,
Et - ak! jeg iisner, skiøndt mit Hierte brænder -
Et Kys - paa hver af mine Musers - Hænder?
</body>
</poem>

<poem id="baggesen2002012810">
<head>
   <title>Stambogen</title>
   <subtitle>
      <line>Den 28de September 1895</line>
      <line>Til Hertug Frederik Christian af Augustenborg</line>
      <line>(1795)</line>
   </subtitle>
   <toctitle>Stambogen</toctitle>
   <indextitle>Stambogen</indextitle>
   <firstline>Der levede for hundred Aar</firstline>
   <notes>
      <note>Teksten følger <i>Skiemtsomme Riimbreve</i> (1807), side 141-49.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Gravensteen</small></nonum>
    ,,Der levede for hundred Aar
I Dans Elysium en Hertug uden Mage,
I Fortids, den Tids, og i vor Tids Dage -
Hans Navn, hvis Minde sikkert ei forgaaer,
Var <i>Fredrik Christian;</i> hans Hertuginde
Var Jordens favreste, forstandigste - maaskee,
Ved mere nøie til at see -
Selv eneste naturlige Fyrstinde;
Den største Roes af deres Mund,
Som i de Tider begge kiendte,
Var den: hinanden de fortiente!
Saa god var han, saa elskelig var hun.

    Hvad dem især udmærkte selv i Norden,
Hvor Despotie,
Pedanterie,
Og Slaverie,
Dog ingentid almindelig er vorden,
Var denne viise Liberalitet,
Som planter, nærer og udbreder
Den blomstrende Humanitet,
Hvis Frugt er Dyder og Lyksaligheder.

    Min Fârfârs Fâr, en dengang taalt Poet,
I hvis Forsøg du tit <i>Louises</i> Navn har seet -
En Vandrerom i Østen og i Vesten,
Men ganske skikkelig og ærlig Mand for Resten,
Just levede paa samme Tid,
Og nød den ham af mig saa tit misundte Lykke,
I Gravensteen og i Augustenborg
At glemme hele Livets Sorg
Ved Synet af Naturens Mesterstykke -
Han hyldede det ædle Fyrste-Par
Med en Hengivenhed og Troskab uden Lige,
Hans Hiertes Helt var Han, Hun dets Heltinde var,
Som os hans bedste Digte sige,
Hans hemmelige Dagbog, som engang
Du arver efter mig, fortæller og, hvorlunde
Han alting skyldte dem; i Sygdom, og i Trang
Hans Ungdoms første Dage tungt henrunde,
Da fandt han <i>Fredrik Christian</i>, og see!
Ved hans Beskyttelse blev Sundhed, Lyst til Livet,
Udkomme, huuslig Fryd, og Virksomhed ham givet,
Han Mand og Fader blev - og vore sidste tre
Forvandskabskuld den Hertug Livet skylde,
Hvis Billed hist du seer i Marmor paa min Hylde.

    Vor Stammefader, havde han ei vær't,
Vist ugift var af Slægtens Rad forsvundet;
Først da han <i>Fredrik</i> og <i>Louise</i> havde fundet,
Fandt han sit Livs Forøgen noget værdt.
I Dag, min Søn, for hundred Høste siden
Han helligholdt i Gravensteen
Den Fødselsdag, vi signe hver og een
I vor Familie. Min Fârfâr, dengang liden
Knap halv saa stor som Du, en tvendeaarig Pog,
Opledte Billeder i denne Bog,
Hvori hans Fader skrev, hvad Du nu lærer stave:

    ,,Den ott' og tyvende September skal hvert Aar,
Saalænge som min Slægt bestaaer,
En festlig Rang i vor Calender have.
Paa denne Dag blev Hertug <i>Fredrik</i> fød.
Den Roe, den Fryd, jeg her i Livet nød,
Meer eller mindre var hans Gave.
Og Du, min Søn, som fyldte tvende Aar
I Gaar,
Dig denne Stambog hellig være!
Din Søn, Din Sønnesøn, til sidste Led den lære,
At signe Mindet af en Mand,
Hvis Priis jeg, mens han lever, ei fortæller,
For ei med <i>Povler</i>- og med <i>Peter-greller</i>
I samme Protocoll at skrives an.
Hvad, efter hundred Aar, man skriver eller siger,
Kan dog vel, haaber jeg, ei meer sees an som Smiger.''''

    Saa talte han, mens han tog af arvet Giemme frem
En Hob Reliqvier, i stadselige Rader,
Aar atten hundrede halvfemsenstiv' og fem,
Min Sønnesøns den ældste Søn, som Fader,
Sin lille <i>Fredrik</i> til, der mærksom stirred' paa
Den Herlighed, han første Gang nu saae:
,,See her, min Søn, det kiæreste jeg eier,
Den Daase hist, og dette Uhr, og her
Hvad, skiønt for hundred Aar alt visnet, dog opveier
Og overtræffer alt hvad blomstrer fiern og nær:
En Rose, visnet paa <i>Louises</i> Bryst,
Min Farfar <i>Carl</i> forært, og disse Blade
Af en hans Fader skiænket <i>Blomstpleiade</i>,
Der af <i>Louises</i> Haand ham straalte Himlens Lyst!
Det alt tilhører Dig, hvis Du vil lydig være,
Med denne <i>Stambog</i>, som, fra Søn til Søn,
Vor Slægt har lært, og skal fremdeles lære
Din Stammefaders deri skrevne Bøn!
,,<i>O! Himmel! lad for mig min sidste Slægt end prise</i>
<i>Vor Frederik Christian og hans Louise!''</i>

    O Du! hvis ædle, skiønne Siel,
Hvis Sandhedskierlighed, og Lyst ved Andres Vel,
Hvis rene Villie jeg kiender!
O Du min Vækker, min Velgiører, og min Ven!
Lad paa din Dag den Tak, som i mit Hierte brænder,
Indklædt i Drømmen om den samme Dag igien
Om hundred Aar, Dig ei mishage!
Den Sang, hvori jeg her fortalte den,
Skal Ord for Ord min sidste Søn gientage.
</body>
</poem>

<poem id="baggesen2002030504">
<head>
   <title>Smagens Forfalden</title>
   <subtitle>Til Rahbek</subtitle>
   <toctitle>Smagens Forfalden</toctitle>
   <indextitle>Smagens Forfalden</indextitle>
   <firstline>Jeg læste samlede, hvad mange Gange</firstline>
   <notes>
      <note>Teksten følger <i>Skiemtsomme Riimbreve</i> (1807), side 150-51.</note>
      <note>Tidligere trykt i Poulsens <i>Nytaarsgave for Damer</i> (1797).</note>
      <note>Brevet er henvendt til <a person="rahbek">Knud Lyne Rahbek</a>.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Kiøbenhavn</small></nonum>
    Jeg læste samlede, hvad mange Gange
Jeg sang i Vennelag,
For middelmaadig Viin at give Mestersmag,
Min Mesterdrikker! Dine Mestersange;
Og saae, Du kaldte Din fuldendte Spøg,
Der netop er, som rimet Spøg bør være,
I munter Latter hyllet Alvors Lære,
Forsøg - Forsøg? udraabte jeg: Forsøg?
Saa skulle vi dog evig staae tilbage
I Sammenligningen med hine Dage,
Da <i>Latiums</i> og <i>Hellas</i>'s Harper klang?
Og lykkes det end vor Tids Skiald engang,
Med hin Tids umiskiendelige Mærker
At præge hint og det af sine Værker,
Maa Titlen i det mindste vidne om,
Hans Smag ei dannedes i Grækenland og Rom.
<i>Anakreon</i> skrev nu Forsøg til Viser,
<i>Horaz</i> Forsøg til Oder, og <i>Homer</i>
Skrev sikkert og paa vor Maneer
Forsøg til et Par Epopeer.
Ak! vor Tids Smag er mindre eller meer
Fordærvet af Tobak, af Øl, og af Aviser.
</body>
</poem>

<poem id="baggesen2002032005">
<head>
   <title>Levningen af Uskyldighedsstanden</title>
   <subtitle>Til Jomfrue Ø * * *</subtitle>
   <toctitle>Levningen af Uskyldighedsstanden</toctitle>
   <indextitle>Levningen af Uskyldighedsstanden</indextitle>
   <firstline>Letsindig kalder Du, min Lilia! Din Sanger</firstline>
   <notes>
      <note>Teksten følger <i>Skiemtsomme Riimbreve</i> (1807), side 152-59.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Kiøbenhavn</small></nonum>
    <i>Letsindig</i> kalder Du, min <i>Lilia!</i> Din Sanger,
Fordi han Gratier og Muser fanger
Med Glæde, naar han seer sit Ram;
Det er at sige, bliver ikke bange
For dem, som ham, i Grunden, fange;
(Thi han er selv, det veed Du nok, saa tam,
Som man det af en Digter kan forlange)
<i>Dybsindig</i> derimod Du burde kalde ham:
En jordisk ei, men blot en himmelsk Lyst,
En Levning af Uskyldighedens Eden,
Og ikke mindste Snæv af Skyldigheden
Herneden,
Forraader denne Særhed i hans Bryst.
Den lader sig naturligen forklare
Af Livet førend jeg og Du blev fød,
Af den Opdragelse hans Siæl i Himlen nød,
Af Vanen, i en hellig Engleskare
Sig ikke synderlig at tage vare;
Og først og fremmest af den Barnlighed,
Der er ham egen, som Du veed.

    Dog før jeg mig til dens Forklaring vender,
Som en Spadseregang paa banet Gruus,
Til dens af Ædelstene bygte Huus,
Og som en Gienvei til dens lyse Throne,
Jeg først fortælle vil min Engel om en Kone,
Der fanged Muus.

    Der var engang (hvis det er rigtigt fat
Med min Hukommelse, der kom i lidt Uorden
Da jeg Dig saae for første Gang, og plat
Forglemte alt det øvrige paa Jorden.)
Der var engang i Asien en Kat,
Der mored sig, som andre Peiser,
Med Muus at fange, ligesom
<i>Domitianus</i>, den berømte Keiser,
Sig morede for tusind Aar i Rom,
Og <i>Nemesis</i> i vore Dage,
Med Fluefangen. Om nu alt for vidt
Den dette Morskab drev? om andre Kattes Klage,
Som intet levnet blev, at jage,
Ved det den jog for meget og for tidt,
Med alt for uophørlig Appetit,
Nu rørte Jupiter? hvad heller andre Synder
(Med store endes tidt, naar man med smaa begynder)
Opbragte mod det arme Dyr
Ægypternes tilbedte store Tyr?
Det veed jeg ei; men nok: Dyrkredsens vrede Konning
Omskabte den paa eengang til en Dronning,
En Dronning over tvendebeente Dyr.
Man paastaaer, at de fleste Kongekoner
Langt bedre vilde være tiente med
At skabes om til halede Matroner,
End disse med at skabes om
Til Dronninger. Jeg fælder ingen Dom:
Man maatte være baade Kat og Dronning,
For ei at dømme feil. Nok sagt, at denne fandt
Sig i sin Skiæbne, som om den var vant
Fra Killing af, at nyde Melk og Honning,
Og al den fine Form, og al det fede Stof,
Og al den Herlighed, som falder ved et Hof.
Historien fortæller, at den var
Den viiseste, den tækkeligste Dronning,
Den største Part af Verden skuet har;
Og at dens Majestæt i Høihed uden Lige
Fordunkled i det hele Rige
Hver vakker Mand og hver en yndig Pige,
Aldeles uden Feil og Mangel, saa at sige,
Paa een Besynderlighed nær,
Som jeg ei tør fortie her:
Hun nemligen sprang ned hver Dag af Thronen,
Selv midt i Raadet over Bænk og Bord,
Og hver Nat af sin Seng, saasnart af Smaapersonen,
Der spiser Ost, hun lugted mindste Spor.
Saaledes jeg, der faldt, som mangen anden,
(Som alle) længe førend jeg blev fød,
Fra Himmelen til Jorden, fra Forstanden
Til Alskens Daarlighed, fra Gud til Fanden,
Fra Dag til Nat, fra Liv til Død,
(Skiøndt ventelig jeg er med denne hersoms Stengel,
Der støvet, lodden, tiørnet, askegraa
Kun bærer Aandens Rose, saa som saa,
Blandt tusind andre Bengler selv en Bengel)
Kan ofte mærke, tage, føle paa,
Jeg eengang været har en Engel.
Thi naar og hvor det er, i Livets Dynd,
I Vimmelskaftet af det Endelige,
I Skidenstrædet af vor Arvesynd,
Og selv paa Kiøgeveien til Guds Rige,
Jeg standser i min dødelige Fart,
Der stedse, som man veed, gaaer lige efter Næsen,
Og skeiter ud til Siderne, saa snart
Jeg øiner noget af det Himmelvæsen,
Uskyldigheds Naturen stikker i.
Med god Samvittighed jeg synge kan og sige,
Du Engles Engel, Himlens bedste Pige,
At ingen af de tre, og ingen af de ni,
Der ere Dig en lille Smule lige,
Jeg nogensinde rolig gaaer forbi;
Naturligviis, I himmelske! fordi
Jeg eengang var, og er endnu, trods Stenglen
Af Torn, som bærer Rosen, og trods Benglen,
Der i sin lodne Kappe giemmer Englen,
<i>Uskyldigheden selv, som I!</i>
</body>
</poem>

<poem id="baggesen2002012811">
<head>
   <title>Strømpebaandet</title>
   <subtitle>
      <line>Til Frue B * * *</line>
      <line>(Isteden for at give det Fundne tilbage)</line>
   </subtitle>
   <toctitle>Strømpebaandet</toctitle>
   <indextitle>Strømpebaandet</indextitle>
   <firstline>Vee den Vanhellige, hvis Haand</firstline>
   <notes>
      <note>Teksten følger <i>Skiemtsomme Riimbreve</i> (1807), side 160-65.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Kiøbenhavn</small></nonum>
    Vee den Vanhellige, hvis Haand
Formaster sig at løse Baand,
Som Næstens Kones Strømper binde!
Vee den, som skotter blot dertil
I et og andet Flagre-Spil
Af overgivne Vestenvinde!
Ja vee selv den, der i en Drøm
Med Tanken nærmer sig en Søm,
Som at berøre sig ei sømmer!
Vee hver og een Forvoven, som
Antaster mindste Helligdom,
Endogsaa den, hvorom han drømmer!
Jeg finder utilgivelig
Enhver, som fræk forgriber sig
Paa mindste Baand, der noget binder,
Fra det, som skiærmer svage Syn
Imod Oplysnings vilde Lyn,
Forinden Lysets Sol oprinder,
Til det, der under Skiørters Flig,
En skyebesløret Iris lig,
Om yndig Kones Knæ sig vinder.
Men ogsaa Vee, Foragt og Haan
Den Feige, som for løse Baand
Tilbagezittrer som for faste;
Der høit med Alles driver Spot,
Men stille for et enkelt blaat
Sig ydmyg kan i Støvet kaste;
Der loe til Millioners Gru,
Hvis Statens Bælte gik itu,
Og Krandsen faldt af Himlens Tinding,
Men med en lav og frygtsom Aand
Tør ikke røre ved det Baand,
Som bandt ham til den usle Vinding!
Vee den, som bag sin Bogreol
Antaster Aanders Soles Sol,
Og Fredens Helt, og Statens Værner,
Men trukket af sin Vinkel frem
Staaer skiælvende med hvert et Lem,
Og skraber ud for løse Hierner!
Vee, vee mig selv, om Viises Dom
Var den, jeg brød mig intet om,
Naar disse Vers for spidse lade;
Men vee mig og, ifald et Snert,
Der traf en Skriblers nøgne Stiert,
Mig skiælve lod for løse Blade!
Dog til mit Strømpebaand igien -
Vee den, og den, og den, og den,
Som løser sligt, hvor det er bundet;
Hvis ellers ei ham Elskovs-Gud
Det har om Been af egen Brud
Engang med egne Hænder vundet.
Men ogsaa vee den dumme Knøs,
Som finder Helligdommen løs
Paa Templets offentlige Trappe,
Og ei som Ridder og som Mand
Seer til, saa hurtig som han kan,
Et saadant Bytte vips at snappe!
Og nu tilfulde tifold Vee
Den Digter, som det kunde see
Ved Foden af en Digterinde,
Og lade ligge hvad der laae,
Og ikke sig til Ridder slaae,
Ved strax det om sig selv at vinde!
Og ikke heller gav igien
Hver anden Skiænk af den og den,
End Baandet, som ham her blev givet!
Jeg appellerer selv til <i>Kant</i>,
Mon <i>Venus</i> vel en slig Pedant
Lod finde noget meer i Livet?
Nei, Muserne saa rent forhadt,
Saa rent af Gratier forladt,
O <i>Doris!</i> er den Digter ikke,
Der trylledes saa mangen Gang
Af Himlens Toner i din Sang
Og af dens Glands i dine Blikke.
</body>
</poem>

<poem id="baggesen2002122004">
<head>
   <title>Vers for Prosa</title>
   <subtitle>
      <line>Til Justitsraad Bugge</line>
      <line>(1798)</line>
   </subtitle>
   <toctitle>Vers for Prosa</toctitle>
   <indextitle>Vers for Prosa</indextitle>
   <firstline>Min astronomiske, min kiøbenhavnske Ven</firstline>
   <notes>
      <note>Teksten følger <i>Skiemtsomme Riimbreve</i> (1807), side 166-74.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Paris</small></nonum>
    Min astronomiske, min kiøbenhavnske Ven,
Som lige langt fra Himmelen og Jorden,
Og næsten lige langt fra Syden og fra Norden,
Jeg i Paris omfavned nys igien!
Forlad, at nu til Svar paa mig tilskrevne Prose,
Den knappe Tid mig blot tillader Vers.

    Halvraget tømte jeg den sendte Nyhedspose,
Og slugte graadigen dens Alvor og dens Skiærts.
Det meste sidder mig endnu paa tvers
I Hiertet; thi den mindste lille Glose
Fra Hiemmet er jeg mere slugen paa,
End paa hvad andet nyt, og smukt, og sandt,
Mig meldes kan fra fremmed Kant.

    Tak for Director-Navn, hvis det er ingen Skose -
Og hvis det er, saa Tak alligevel!
Saa stort, den Dag i Dag, er her hos os det Held,
Den Høihed, Herlighed og Ære,
En Directeur at være,
Qve tout le monde voudroit être un tel
Même à la tête d'une republique
Comique.

    De melder mig, at man ved <i>Peter Fredriks</i> Død
Blev ikke sort, men bleg, og guul, og grøn, og rød;
Og at man derfor ei, blandt Følget, distingveerte
De Folk, som græd, og dem som Graad repræsenteerte -
Men <i>Tode</i> havde Ret; thi hele Kiøbenhavn
Kan aldrig blive sort aldeles som en Ravn;
Det skaffer ei saa let, hvor meget det end græder,
Halvtredsindstivetusind sorte Klæder -
Jeg finder derfor klogt, at man, da <i>Suhm</i> var død,
Blev braaget, bleeg, og guul, og grøn, og rød.

    De melder mig endvidere, hvorlunde
Vor <i>Philosoph</i>, vor <i>Skottballadeskald</i>,
Vor <i>Diplomatiker</i>, ved dette Fald
Istemte Sørgeskraal, saa høit de kunde;
Og at, trods alle Riim paa langs og tvers,
I deres Skaal man ei fandt mindste Vers,
Der for et nogenlunde rigtigt Øre,
End sige rigtigt Hierte, lod sig høre -
Det undrer mig nu fuldt aldeles ei -
<i>Apollo</i> gik med <i>Suhm</i> formodentlig sin Vei;
Og alle Muserne, som vare der tilstede,
Har ikke kunnet giøre meer end græde.
Imens han leved, <i>Evald</i>, <i>Wessel</i>, <i>Pram</i>,
<i>Storm</i>, <i>Thaarup</i>, og saa mangen anden Sanger
Reed med Fornøielse paa den bevingte Ganger,
Som for det meste foredes af ham.
Jeg selv reed dengang med af ringe Kræfter,
Saa godt jeg kunde det, bag efter -
Hans Liv begeistred mangen <i>Hans</i> og <i>Tøger:</i>
Een gav han Sølv, een Guld, en anden Raad,
Een al den Punsch, han drak, een al den Steg, han aad,
Vor <i>Nyerup</i> Manuscript, og hele Verden - Bøger.
Hvad Under, da med ham vort Pindus stod saa fast,
At ved hans bratte Fald dets hele Hvelving brast?
Nei, tvertimod - de slette Vers af <i>Bast</i>,
Af <i>Bozenhard</i> og <i>Riisbrigh</i> dennesinde,
Isteden for at lægges dem til Last,
Mig kunde snart den Ting paa Ærmet binde,
At alle tre, trods alt hvad de har trykt tilforn,
Har dog af Digteraand et lille Korn;
Thi saa ret à propos at tabe reent Forstanden,
Vist forudsatte slig hos hver en anden.

    Men hvad af alt mig undrer mindst, o Ven!
I Nyheds-Posen, De mig sendte,
Er, hvad jeg fandt paa Bunden, da jeg vendte
Den om igien:
Den Nyhed nemlig, at en deilig Enkefrue,
Hvis Navn for Resten De fordølger mig,
Ung, vever, vakker, hvid og rød,
Kort, blomstrende, som nylig fød,
Strax efter gamle Herr Gemalens Død
(Der talte, siger man, i Live
For længe siden alt halvfierdsindstive)
I femte Maaned har erklæret sig
Frugtsommelig -
Hvad i den siette saa desuden hver vil skue.
Sig, er det Maaneden? sig, er det Fruen? sig,
Er det Erklæringen? sig, er det Svangerheden,
Som falder Dem forunderlig?
Jeg finder alt saa ubeskrivelig
Naturligt, at, trods al min Leden,
I Tingen intet sært forundrer mig.
Sæt og at Tvillinger, og begge: Drenge,
I Tidens Fylde giøre Sagen klar -
Jeg sandlig mig derfore ei lod hænge,
Mindst her, hvor man paa sligt hver Dag Exempler har.
Hvis Fruen og, hvis Frugtbarhed mig hover,
Sig havde meldt i samme Aandedrag
Frugtsommelig paa femte Dag,
Jeg havde lidet undret mig derover.

    Min Ven! jeg slutte maae. Til Straf for alle Synder,
Som jeg i Riim, og uden Riim begik:
Herr <i>Lindal</i> og Herr <i>Lenz</i> - unseeliges Geschick! -
God dam! ak! les voilà! - Messieurs ... Et Øieblik! -
Farvel min Himmelven! mit Helvede begynder.
</body>
</poem>

<poem id="baggesen2002012812">
<head>
   <title>Svaret</title>
   <subtitle>
      <line>Til Kammerraad Astrup</line>
      <line>(Som paa Riim havde bedet mig om en Loge til Nytaarsstykket, og i Tanker dateert sin Billet: Rosendal, istedenfor Kiøbenhavn, og May istedenfor December)</line>
      <line>(1799)</line>
   </subtitle>
   <toctitle>Svaret</toctitle>
   <indextitle>Svaret</indextitle>
   <firstline>Jeg lover hermed en Billet</firstline>
   <notes>
      <note>Teksten følger <i>Skiemtsomme Riimbreve</i> (1807), side 175-78.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Kiøbenhavn</small></nonum>
    Jeg lover hermed en Billet
Til Stykket: <i>den forladte Datter</i>,
Saasnart man samme giver atter;
Skiøndt sligt at skaffe just er ikke let,
Da Publikummet, som det lader,
(Især det fine paa de store Stolestader)
Af Lastens Hvideløg i denne Dydens Ret
Saasnart vel ikke bliver mæt;
Og hvad jeg lover, skal jeg ærlig holde.
Men mine Hænder ere lidt for kolde,
Min Siæl for mat, min Aand for tom,
Til at giengielde dine Vers derom.
Jeg vover ikke med Din friske Landsbyemuse
At dandse paa de strødde Riim om kap;
Min Kiøbstæddulle vilde sikkert buuse,
Hvis Din et Øieblik den slap.
Jeg, som Poet, mig trækker klog tilbage:
Et Særsyn i Din rimede Billet
Er nok til mig paa Flugt at jage;
Og det er det:
At, paa den koldeste blandt vore Vinterdage,
Din evig grønne Phantasie
Har, med en mig ufattelig Magie,
Som der er meer en Riimbegeistring i,
Formaaet at trylle Dig i Rosendal tilbage,
Og Sneens Maaned selv for Blomsternes at tage:
Det kalder jeg den ægte Poesie,
Det sande Digtersværmerie,
Hvori,
Min gode gamle Ven! det er med mig forbi,
Fra den Tid af jeg her kom til at bage
Prosaisk Rug- og Byg- og Havrebrød,
Isteden for poetisk Hvedekage.
Det bliver, haaber jeg, om føie Tid min Død.
Hils med et Rosenkys din kiønne Mage!

E. S. Jeg er prosaisk nok, desværr'!
    Til at datere Brev fra Stedet, hvor jeg er,
    <i>Regentsen</i> nemlig,
    Der dog just ei er overmaade hiemlig.
</body>
</poem>

<poem id="baggesen2002012814">
<head>
   <title>Vor Verdens Skabelse</title>
   <subtitle>
      <line>Til Walterstorf</line>
      <line>(1800)</line>
   </subtitle>
   <toctitle>Vor Verdens Skabelse</toctitle>
   <indextitle>Vor Verdens Skabelse</indextitle>
   <firstline>O Du, som Oceanets Flade</firstline>
   <notes>
      <note>Teksten følger <i>Skiemtsomme Riimbreve</i> (1807), side 179-89.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Kiøbenhavn</small></nonum>
    O Du, som Oceanets Flade,<note>,,Du'' bliver af udgivere gerne rettet til ,,De''.</note>
Med vore sorte Brødres Øer,
Pallmall, og Store Kongensgade,
Paris, og London, og Korsøer,
De nordamerikanske Stater,
Vor store Post, vort gode Hof,
Vort middelmaadige Theater,
Og kort, vor halve Jord gav Stof
Til tusindgange flere Tanker,
End i en daglig Hierne vanker,
Min Land- og Vand-bereiste Ven!
Tør min forfrosne Pen vel haabe,
At afbetale med en Draabe
De mange Glas af Moerskabs Væld,
Hvorfor jeg, siden Deres Kiendskab
Mig blev til Længsel efter Venskab,
Til Deres Omgang er i Gield?
Ak! trods den Varme fra Levante,
De sendte mig i Alikante,
Trods Heeden af den gamle Rum,
Jer er og bliver dum og stum;
Og, hvad jeg ønskte, Dem at yde,
Vil af den frosne Pen ei flyde.
<i>Ovid</i>, som attenhundred Aar
Alt ligger i sin Grav, bemærker,
At der til alle Moerskabsværker
Udfordres klækkelige Kaar;
Men mine - skiøndt jeg har den Ære,
Theatrets Medregent at være;
Skiøndt jeg med en saa verdslig Prang
Foreener hellig Provste-Rang,
Og altsaa, som det maatte lade,
Kan søbe Kaal af tvende Fade -
Min <i>Walterstorf!</i> slaae neppe til,
Mig selv, og mine, blot at made,
Som man i Prosa mades vil,
End sige, Folk at giøre glade
Med Vers, og hvad der hører til.
Dog, for at giøre hvad jeg kan,
Da De til Tidsfordriv forlanger
Et Riimbrev af den gamle Sanger,
Hvis Vers en Tid lang flød, som Vand -
Min Muses Gienfærd skal forsøge,
Endnu engang i Riim at spøge:
Lad see, hvorledes det gaaer an!

    De gamle Guder og Gudinder,
Som fordum styred Hav og Jord,
Og Luft, og Ild, og hvad man finder
Derpaa, deri, derudenfor -
Hvoraf de fleste nu er døde,
(Saa nær som Phoebus og de Ni,
Som hist og her man end kan møde
I een og anden Poesie -
Og Elskovs Gud, som munter, vever,
Barnagtig, og uskyldigvild,
Med al sin Trolddom endnu lever,
Foryngt i Deres <i>Christjans</i> Smil -
Og Gratierne, som Dem dandse
Imøde, hvor De træder frem,
Og mangen Gang, med Myrterkrandse,
I Rosenkiæder hilder Dem) -
De, længe førend mine Sange
Blandt Philomeles Klager lød
I Siællands Skoves dunkle Gange,
Selv længe førend jeg blev fød -
Ja længe før den første Spire
Til Eegen, i hvis Lye jeg sang,
Var pippet frem - trods <i>Phoebi</i> Lire,
Sig kiedte morderlig engang.
Trods alle Digtergudens Triller,
Trods Pieriders Melodie,
Trods alle Sphærers Harmonie,
<i>Cytheres</i> Suk, og <i>Momi</i> Piller,
De gabede forskrækkelig,
Som om de hørte Philosopher.
(Man har den Skik ved alle Hoffer,
Engang iblandt at kiede sig;
Sligt hendes end i vore Tider.)
Men Kiedsomheden gik omsider
Saa vidt, da ingen Tidsfordriv
Slog an, at de tilsidst blev kiede
Af det guddommelige Liv,
Og fik til Evigheden Leede.

    Der endelig blev holdt et Raad,
Hvori man pønsede, hvorlunde
Tilværelsen vel saltes kunde
Ved Hielp af Latter, eller Graad,
Forinden den gik reent i Raadd.
Man pønsed dybt, og pønsed længe,
Og længe kom der intet ud
Af al den Pønsen; - og hver Gud<note>Pønsen; - og hver Gud] pønsen; og hver - Gud</note>
Tilsidst var færdig sig at hænge.

    Omsider <i>Momus</i>, som saa tidt
Monotonien havde dødet,
Og Evigheden dem forsødet,
Naar Saligheden gik for vidt,
Ved Hielp af mangen bitter Skose,
Og saltet Spot, og pebret Glose,
Faldt paa saa narrisk en Idee,
At inden den var heel udføret,
Da blot man halv den havde høret,
Det hele Raad stak i at lee.

    ,,Hvad om vi gav os til at skabe,''
Saa halv i Skiægget, lød hans Ord:
,,Et Billed af os selv, en Abe?
Et Billed af Olymp, en Jord?
En Verden, narrisk sammenblandet
Af Graad og Latter, hvis Natur,
Endskiøndt det ene, som det andet,
Var netop vor Karrikatur?
Og, at des sikkrere der ikke
Skal spores mindste Plan deri,
Hvad, om vi gav os til at drikke
En Draabe først? hvad siger I?''

    ,,Det Forslag er vor <i>Momus</i> værdigt!''
Udbrød den hele Gudehær,
Og neppe gav man sig ifærd
Med Skabelsen, før alt var færdigt:
Vor Jord med alt sit Skramlerie,
Palladser, Hytter, Templer, Telte,
Poeter, Krøblinger, og Helte
Kort sagt - det hele Fuskerie. -

    O De, som Oceanets Flade,
Med vore sorte Brødres Øer,
Pallmall, og Store Kongens Gade,
Paris, og London, og Korsøer,
De nordamerikanske Stater,
Og, hvad der kommer ud paa eet,
Vort middelmaadige Theater,
Kort sagt, vor halve Jord har seet -
Min <i>Walterstorf!</i> De sikkert fatter
Olymps uendelige Latter;
Og sparer mig en Liste paa
De Narrestreger, der man saae.

    Jeg haaber og, at De tilgiver,
Jeg denne Gang ei mere skriver;
Thi som jeg Brevet har begyndt,
Det torde blive lidt for tyndt!
Hvi skulde jeg Dem længer kiede?
De sover sikkert allerede!
</body>
</poem>

<poem id="baggesen2002012807">
<head>
   <title>Postskriptet i Aar til Brevet i Fjor</title>
   <subtitle>
      <line>Til Jessen i Altona</line>
      <line>(1802)</line>
   </subtitle>
   <toctitle>Postskriptet i Aar til Brevet i Fjor</toctitle>
   <indextitle>Postskriptet i Aar til Brevet i Fjor</indextitle>
   <firstline>Tillad, høistærede Krigscommissarius!</firstline>
   <notes>
      <note>Teksten følger <i>Skiemtsomme Riimbreve</i> (1807), side 190-201.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Lüneborg</small></nonum>
    Tillad, høistærede Krigscommissarius!
At, mens jeg nipper til lidt Mad,
I denne Svinestad -
Jeg kalder saa den Bye, hvis Vaaben er et Sus -
(Men blot for Rimets Skyld jeg nævner paa Latin
Hint eiegode, vidtberømte Svin,
Der roded op den Saltets Grube,
Som udgiør disse Heede-Biers Kube)
Tillad, at jeg, som sagt, i største Hast
Med et Par Linier Dem takker
For Deres og for Deres Kones Smiil,
Der standsed i sin Iil,
Min Reisepiil,
Og gav mig Styrkning til at vandre flere Miil;
Tilbød mig Støvler, overlod mig Frakker,
Dyrt kiøbte hos Herr <i>Schramm</i>,
(Som, in parenthesi, faae Skam,
Saa længe til af Rig han blir en Prakker!)
Og lærte mig det hele giæstfrie Værd
Af Landsmands Standsning paa en hastig Reisefærd.

    Hvad jeg kan yde her af Tak, er saare tyndt;
Det bedste maa jeg lade streget -
Men ligemeget!
Correspondentsen er dog nu engang begyndt.
Og, om Begyndelsen kun lidet mig vil hædre,
Kan Enden maaskee blive desto bedre.

    Da Posten iler bort i dette Øieblik,
Maa jeg i Hast til Hovedsagen skride,
Som er, at lade Dem og Bankcomptoiret vide
Mit Opholdssted i Frankrigs Republik;
Ifald lyksaligviis det skulde hende,
At Banken nogentid mig Noget maatte sende.

    Adressen er da, gode Ven:
,,Til <i>Baggesen</i>,
(Aldeles ikke Citoyen!)
A l'Elisé-Bourbon (il manque un e!)
Rue fauxbourg Saint Honoré,
Numero soixante et six,
Paris &mdash;''
Jeg haaber, ved min Ankomst der at finde
To Linier fra Dem og Deres Gemalinde,
Som, ihvor kiær mig Banken ellers er,
Mig skulde være meer end selv en Vexel kiær;
Skiøndt Vexler (mellem os saa sagte)
<i>Er</i> ikke heller at foragte.

    Kys Deres Frue med den Heftighed, hvorom
Jeg talte med Dem tæt ved Hamborgs Bom!
Og hils den latristransporterende Herr Broder,
Hvis Liv vist bedre gaaer, end om det gik paa Noder,
Som mit,
Der halter lidt,
Og bedre holden var med Latris, end med Oder.

    Endnu engang, lev vel, i alt for nære Bye!
Til De kan længer bort fra Hamborg tye;
Og tilgiv, at i denne korte Skierts
Jeg salig Agent Holks afdøde Vers
Lod leve op paa nye!
Parodieer mig dem tilbage!
Saa vil de samme Riim ret ypperligen smage,
Elskværdige Herr <i>Jessen!</i> Deres Ven,
<i>Jens Baggesen.</i>


<nonum><b><center>Efterskrift</center></b></nonum>
<nonum><small><center>(1803)</center></small></nonum>

                                                      <nonum><small>Paris</small></nonum>Paris.
    At det nærværende Postscriptum til et Brev,
Som jeg omtrent for eet Aar siden skrev,
Saa sildig kommer, og maaskee for silde,
Er ilde.
De har formodentlig for længe siden glemt
Begyndelsen, der, som De seer af Stilen,
Var Frugten af en alt for hastig Iilen,
Og er for Slutningen nu reent forstemt.

    Til Brev, man skrev i Fior, Postscript i Aar at føie,
Er værre selv - med Skam jeg det tilstaaer -
End et <i>Hielp Gud</i> i Dag til Een, som nøs i Gaar,
Og i Correspondenz, som Kursen har for Øie,
Haardt at fordøie.
Men, kiære Ven, De trykker her en Byld,
Hvori jeg har i Grunden ingen Skyld.
Postscriptet havde fulgt umiddelbar paa Brevet,
Og Himlen veed, hvor meget meer var skrevet
Fra den Tid indtil nu, hvis ikke Deres Svar
Var udeblevet.

    Hvor Deres Taushed mig i Hiertet skar!
Ni Maaneder utrøstelig jeg var,
Og tænkte: <i>Jessen</i>, som saa mangen anden,
Gier Din Correspondents i Vers og Prosa Fanden -
Han andet at bestille har,
End spilde Blæk, Papir, og Tid med Svar.
Jeg gik af Græmmelse fast ganske fra Forstanden -
(Imellem os var Veien ikke lang,
Jeg var fra Barnsbeen af derpaa ret godt i Gang.)

    Slut til min Studsen, da, for trende Dage siden,
Jeg Pjalten fandt, her handles om,
Hvorpaa jeg havde ventet hele Tiden
Et venligt lille Svar, som aldrig kom.
Formodentlig jeg den har kopieret,
Det er at sige skrevet om -
Thi den i Lyneborg paa Posten blev leveret.
Det faldt mig ind, ved den igien at see,
At mueligviis Originalens Sludder
Var gaaet underveis i Skuddermudder;
(Saa gaaer et Lagen tidt, end sige liden Blee;
Hvad med en Verden kan, kan med et Sandskorn skee.
Skabt rimer sig med tabt: vi dødelige Stakler
Er' underkastede deslige Tabs-Mirakler:
<i>Atlantica</i> forgik i Tidens Hurlumhei -
Mit Brev kan have gaaet samme Vei.)
I saadant Fald det er naturligt intet Under,
At med et Svar derpaa De gav Dem gode Stunder.

    Jeg forudsætter dette Fald,
Og - Buldret af et heftigt Tordenskrald,
Der, som jeg skriver dette, mig bedøver,
Er mig Bestyrkning nok - jeg ikke meer behøver -
Jeg skriver uden Skye
Min første Tilskrift om paa nye,
I Haab, at samme dennesinde
Vil Veien til Pallmall ved Hielp af Posten finde.

    Alvorlig talt, min Landsmand, og min Ven!
Det Venskab, De, og Deres hulde Mage,
Ved Deres Omgang i de to tre Dage
Jeg saae Dem, lod mit danske Hierte smage,
I Mindet kommer mig saa tidt igien,
Med fædrelandsk Fortryllelse tilbage,
At jeg umueligen kan Fristelsen modstaae,
Dem efter fast et Aars Forløb at melde:
Hvorlunde mine Breve, store, smaae,
Riimløse, rimede, som saa,
Ja mine Bøger selv, og Verden - kan forgaae;
Men hverken Afstand, eller Tidens Ælde,
Formaaer Erindringen om Dem at fælde;
Og at det meget vilde glæde mig,
Hvis De med næste Post mig kiærligen lod vide,
At De er munter, frisk, og lykkelig;
Og at jeg kan paa den Forsikkring lide:
At naar, og hvor vi sees igien,
Jeg finder, hvad jeg fandt i Altona - en Ven.

    I tryg Forventning af et Svar paa dette,
Som mit betyngte Bryst vil ikke lidet lette,
Omfavner jeg Dem i mit Hiertes Aand,
Og kysser Deres Frues skiønne Haand.
</body>
</poem>

<poem id="baggesen2002032003">
<head>
   <title>Forfatterens Liv og Levnet i Paris</title>
   <subtitle>
      <line>Til Frue Charlotte K * * i Kiøbenhavn</line>
      <line>(1803)</line>
   </subtitle>
   <toctitle>Forfatterens Liv og Levnet i Paris</toctitle>
   <indextitle>Forfatterens Liv og Levnet i Paris</indextitle>
   <firstline>Elskværdigste blandt alle danske Koner</firstline>
   <notes>
      <note>Teksten følger <i>Skiemtsomme Riimbreve</i> (1807), side 202-22.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Paris</small></nonum>
    Elskværdigste blandt alle danske Koner -
Hvis alle Dyders Øven uden Tvang,
Bestandig Munterhed paa Livets Gang,
Uskyldighed, og, hvad jeg tidt besang:
Det yndige, jeg veed ei hvad, som kroner
Det alt, berettiger til første Rang
I Kredsen af de Kiøbenhavnerinder,
Jeg eengang hyldede som troe Veninder -
<i>Charlotte!</i> vil i disse Træk,
Som, ak! (jeg seer det af et gammelt Brev med Skræk)
Først efter femten Mellemvintres Ende
Dem kommer fra den samme Pen tilhænde,
Den samme <i>Baggehund</i>, som eengang giøede Dem
Saa snorrigt, at De fandt de ypperligste Sange
Af andre Digterdyr kiedsommelige lange,
Mod hans <i>Vov vov!</i> naar han mod Dem sprang frem,
Paa fire Been, fra alle sine fem?
Erindrer De, hvor lig han dengang var en Hund;
(I Væsen, meener jeg, i Troskab, og i Sproget;
Thi alle Lignelser i Verden halte noget)
Han er, og bliver det endnu i allenstund;
Endskiøndt han nogen Tid lod til at øve
Sig i, paa tydsk at vorde Løve;
Og af og til endogsaa reiste sig
Paa sine Bagbeen, for lidt opad banke,
Men mere strunk Alvorlighed at spanke,
Og lade noget mere folkelig.
Han streed imod Naturen, da det Jydske
Han i sit Væsen prøved' at fortydske:
Og endnu meget mere, da det Danske
Han gav sig til, o Rasen! at forfranske -
For længe siden han den Ruus udsovet har;
Og er igien, som før, en ærlig Siællandsfar.

    Hvor uforanderligt hans Hierte dansk mon være,
Kan den Omstændighed Dem lære:
At <i>Amor</i> selv (der dog, som hver Mand veed,
Formaaer endog Umuelighed)
Ved tvende Gange ham at binde,
Først til en tydsk, saa til en gallisk Schweizerinde,
Har ganske spildt sin Tid
Og Flid
Paa hans Omdannelse. Han er og bliver
Den samme; logrer, muuler, giøer
Endnu bestandigen, som før;
Og, som for femten Aar han skrev, endnu han skriver.

    Hvor langsomseent en Tid af femten Aar
Paa Livets Kiøgevei bortgaaer,
De neppe veed, letfodede Veninde!
De dandsede paa Roser ligefrem
I Livets første Vaar, og tryg, i elskte Hiem.
Den samme Strækning jeg i hede Sommerdage,
Blandt Torne lagde stønnende tilbage,
Paa mangen Sidevei, nu hist, nu her.
Og saa betydelig den Forskiæl er,
At mig nu synes fiern, hvad Dem end synes nær.
Paa denne Grund jeg haaber, De vil finde
Hvad, efter et Forløb af femten Aar
Jeg skriver her - et Svar paa det De skrev i Gaar;
Endskiøndt mig samme Brev er gaaet reent af Minde,
Saa reent, at jeg endog tør ikke sværge paa,
At De mig skrev et saadant nogensinde.

    Jeg over denne Tvivl en Streg vil slaae -
Og, glemmende mit halve Liv, nu lade,
Som om jeg Dem for femten Dage saae,
De veed nok selv, i Lille-Kongens-Gade,
Og sidste Gang, hvor nu De boer,
Og hvor jeg kyste Deres Haand i Fior.

    O <i>Lotte! Lotte!</i> - (Deres Mand forlade,
Som Broder og som Ven, at ligefrem,
Som til en Søster, end jeg skriver Dem!
Jeg veed, De Begge stive Titler hade) -
O <i>Lotte!</i> kunde jeg i disse Blade
Mig lægge heel og holden, som jeg staaer
Og gaaer!
Og med den gode Leilighed mig liste
Fra min Pariserpult til Deres Sofa, Seng,
Stol, Stolestad, Gaard, Have, eller Eng -
Med eet Ord: hvor De er! jeg gierne gav mit sidste
Udødeligheds Haab, min sidste danske Sang
Derfor! saa heftig brænder i mit Hierte
Den Længsel, Dem at see endnu engang,
Og takke for det Baand, De mig forærte
Til Afsked - som er heelt endnu -
Og, til min Glæde (skiøndt jeg daglig strækker
Dets Silke, naar jeg op af Lommen trækker
Mit Uhr, og Deres blide Minder vækker)
Ligt vores Venskabs, aldrig gaaer itu.

    Hvor levende staaer malet for mit Øie
Den Punsch, hvori De Glædens Moly giød,
Lig <i>Helena!</i> Hvori min Sorg og Møie
Saa sødt ved Deres giæstfrie Bord henflød!
End seer jeg Deres Mand og ved hans Side
Den stille <i>Anker</i>, og den gode Ven,
Jeg havde bragt med mig til Deres Gilde hen,
Og, som De syntes Alle godt at lide -
Castor- og Pollux-<i>Wedel</i> - og den Brud,
Hvis Øine, selv ved Deres Side,
Mig truede med de bekiendte Skud,
Der, uden Hovedet just bort at tage,
Ei lade meget stort deri tilbage;
Jeg meener hende, som formodentlig
Alt længe giør vor <i>Manthey</i> lykkelig -
Den hele Himmel for mit Øie staaer,
Som om jeg først faldt ned deraf i Gaar!
Hvi kan jeg ikke did igien opspringe?
Men ak! det Middel, mig er levnet her
Til Flugten mod <i>Olymp</i>, er ingen Gudevinge;
Men blot en Gaasefjær.
Kan Tanken og, ved Hielp af den, sig svinge
Til Dem, saa bli'r dog Kroppen, hvor den er.

    Men sæt engang, det Flugtmirakel skeede,
At Kroppen virkeligen fulgte med -
Og at jeg pludselig i min Begeistrings Heede
Fløi, som jeg staaer og gaaer, til Deres Opholdssted:
Hvad vilde følge? Spørsmaal, sammenblandet
Med Studseraab: ,,Men er det virkelig
Dem selv? Naar kom - hvordan? hvorfra? - men sig!
Hvorledes lever De? - Fortæl os ordentlig!'' -
Hvad havde jeg derved at tage vare?
Svare! -
I Grunden kunde jeg ei giøre meget meer,
End hvad jeg nu vil giøre her.

    Jeg lever - for Dem alt til Punkt og Prikke
Sandfærdigen at melde - som en Mand
Af min Natur, i min Forfatning kan:
Jeg lever - reent ud sagt - jeg lever ikke.
Jeg høit, paa en vellystig Enkes Viis,
(Hvis man vil kalde Liv at aande, spise, drikke,
Som det sig i et Hospital kan skikke)
Henbringer Livet her i Enden af Paris.
Jeg paa Regentsen selv med denne Byes Personer
Meer Omgang holdt, end, midt iblandt dem, her;
Jeg saae dog et Par franske Mænd og Koner;
Jeg læste tidt dog <i>Moniteuren</i> der;
Og vidste dog omtrent, hvad Landsbyepræster vide,
Om hvad der gaaer i Svang i denne Hovedstad,
Om ei saa meget, som de fleste gide,
Saa dog langt meer, end selv jeg vide gad.
Men her jeg ikke veed engang af franske Sager
Saa meget, som om <i>Grønlands</i> - skiøndt, hvad alt
Jeg veed om disse, <i>Puff</i> mig har fortalt:
At nemlig Landet fast paa <i>Dankwerts</i> Kort optager
En Plads, som Frankrig - ,,at den østre Part er størst'' -
Og - ,,at man har sin Grund til den at sælge først.''
Jeg om Paris i en ægyptisk Pyramide
Hvad her jeg veed, og mere, kunde vide;
Thi mangt et Mindeskrift maaskee mig lærte der,
(Da næsten alle franske Generaler,
Hvorhen de komme, Væggene bemaler)
Hvad jeg for lang Tid siden glemte her.

    Min Omgangskreds er, langt fra Verdens Trængsel,
Indskrænket, i mit stedse lukte Fængsel,
Til trende Væsener af begge Kiøn:
Min Kone, hendes Fader, og min Søn.
Den første, sygelig, forlader ei sin Stue -
Den anden, meer end syg, forlader ei sin Seng -
Den tredie, min søde Frue!
Saae sidste Gang i Fior en Eng -
Jeg selv, for at forstrøe min hospitalske Jammer,
Som oftest sidder, hvor Herr Patrioten sad,
Der skrev om Sparsomhed et Ugeblad,
Nedgravet i en Art af Pultekammer,
Og skriver - om just ikke paa et Fad,
Som Harlekin - saa dog, maaskee ,,til Skade
For Blæk, og Pen, og for de skiønne rene Blade,''
Et patriotisk Heltedigt
<i>Om Odin, Skjold, og første danske Sæder</i> -
Der, som jeg haaber, bliver ypperligt,
Hvis Nornen mig at ende det tilstæder.

    Jeg ingensinde var saa pære dansk,
Som jeg det her, hvor alt er ganske fransk,
Maaskee netop af den Grund, er blevet;
Og aldrig hiemme jeg i lige Tid
Saa meget <i>siællandsk</i> digtet har og skrevet.
Jeg dansker, fynsker, jydsker Dag og Nat,
Som om jeg af <i>Peer Syv</i> og <i>Edda</i> var besat;
Jeg ingen anden Ting i Verden ændser -
Min Siæl er snart i <i>Iisland</i>, snart paa <i>Hveen</i>,
Snart paa <i>Fredsberg</i>, snart paa en Bautasteen;
Kun aldrig uden for det elskte Nordens Grændser.
Min Helt er ogsaa der. De veed min gamle Skik,
At stirre med enthusiastisk Øie,
Paa hvad mig synes straale fra det Høie;
Lidt Hang fra Barnsbeen af jeg til Beundring fik -
Men, skiøndt i Skyggen her af en og anden Mave,
(Som efter Keisermad skal være reent af lave;
Og som for sig vil Alles Stirren have)
Mit opadvendte Digterblik
Sig hefter eene paa vor <i>Frederik</i>.

    Nu har jeg Dem, Veninde! næsten alt,
Hvad jeg om min Forfatning veed, fortalt -
Hvis De min <i>Fanny</i> havde lært at kiende,
Jeg havde sprunget reent forbi
Det hele dumme Vrævlerie,
Og blot fortalt Dem sødt og sandt om hende. -

    Men Himmel! hvor dog Tiden den kan rende!
Trods Hulbyeveien i min Poesie,
Tre Timer ere løbne mig forbi!
Jeg maae i Hast til Slutningen mig vende.

    Lyksalig Ægtekiærlighed
Er Himlens bedste Gave, som De veed:
Os begge denne Skat blev rundeligen givet -
Men ak! der hører meer end himmelsk Salighed
I huuslig Eenighed og Fred,
Til froe paa denne Jord at nyde Livet.
Vi, trods vor Elskovs Himmel, ofte fandt
En smule Skiertsild, selv lidt Helved, deriblandt.
Vi Dødelige til saa meget andet trænge:
Til Støvler, for Exempel, og til Skoe,
Til Sundhed, Snuustobak, og Natteroe,
Til gode Venner, og især - til Penge.
,,Af bare Kiærlighed,'' forsikkred Rector Ott,
,,Kan leves godt;
Men ikke længe.''
Den ene Forskiæl er: hvor samme finder Sted
Med Tab af andre Livets Glæder,
At dobbelt man hvert Modgangsstød begræder,
Og tvende lide, hvad en enkelt ellers leed. -
En tabt, og hidtil uerstattet Datter -
En Fader af et apoplectisk Stød
Henstrakt paa Leiet mellem Liv og Død -
Min <i>Fannys</i> svage Helbred - sparsomt Brød -
Parisisk Vand, og aldrig siællandsk Grød -
<i>Racines</i> Graad, og aldrig <i>Holbergs</i> Latter -
Forkommen underveis af mangt et Brev -
Og næsten aldrig Svar paa dem, jeg skrev -
Det Alt, tilsammentaget, min Veninde!
Mig nøder til, trods min Gudindes Favn,
Langt mere suurt end sødt at finde
I Himlen langt fra Dem og Kiøbenhavn.
O! kunde hun, som ene hvert et Savn
Forsøder mig, vort Nordens Kuld fordrage;
Og var ei Livet paa den Plet, hvor jeg blev fød,
For hende sikker, uundgaaelig Død;
Trods alle Hindringer, jeg skyndte mig tilbage!
Men fastholdt, hvor jeg er, af dette Baand,
(Hvis Styrke Deres eget Hierte kiender)
Jeg arme Baggehund kun af og til min Aand,
I længselfulde Bief mod Norden sender.

    Men det er Tid, at jeg for denne Gang
Min Bieffen ender;
Den blev Dem ellers alt for lang.
Af Frygt for nye Henfalden i
Mit gamle velbekiendte Mulerie,
Jeg bryder af i Hast - og kysser Deres Hænder.


E. S. Et venligt Svar jeg haaber fuldt og fast
    Paa denne Tilskrift af mit fulde Hierte -
    Og hvis det brister, ubønhørt, af Smerte;
    Hvis De mig svarer ei med nogenlunde Hast:
    Jeg meener, om en fiorten, femten Dage,
    Jeg sværger - og hvad jeg har svoret paa, det staaer:
    Dem med et Sendebrev om femten Aar,
    Om ikke før, igien at plage.
</body>
</poem>

<poem id="baggesen2002032001">
<head>
   <title>Afskeden</title>
   <subtitle>
      <line>Til Strøm</line>
      <line>(1803)</line>
   </subtitle>
   <toctitle>Afskeden</toctitle>
   <indextitle>Afskeden</indextitle>
   <firstline>Lyksalighed, min Strøm! trods hver Moral-Pedant</firstline>
   <notes>
      <note>Teksten følger <i>Skiemtsomme Riimbreve</i> (1807), side 223-26.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Mayland</small></nonum>
    Lyksalighed, min <i>Strøm!</i> trods hver Moral-Pedant,
Fra <i>Zeno</i> til den ellers viise <i>Kant</i>,
Er Maalet, hvortil selv en Dydig sigter;
Og Ingen lever blot af strænge Pligter.
Til Glæde skabte Livet Godheds Gud;
Og: Nyd dets Vellyst! var hans første Bud.
Han skrev det dybt, med Ønsket, i vort Hierte,
Og paa vor vilde, tornefulde Vei
Fremblomstred Haabets Rose, midt i Smerte,
Ved Siden af Erindrings: <i>Glem mig ei</i>.

    Adlyd det, Ven! og smag, hvad her i Livet
Til Forsmag af en Himmels Salighed
Os blev af Glædens milde Skaber givet!
Dands over Alper hiem i mine Fjed!
Forglem i Guds og i Naturens Skuen
Den endnu fierne Skiæbnes mørke Truen!
Og glem i Guds og i Naturens Skiød
Hver forudseet, og hver en svunden Nød!
Vind paa Din Reise, hvad Din Ven har vundet:
Tilfredshed, Haab, og i et trofast Bryst
Erindring af hver Himmels tabte Lyst!
Bind alt til Dig, af intet ganske bundet!
Omfavn i hver en ædel Mand Din Ven!
Skue, føl, og syng, trods Modgangs Stormes Larme,
Den hellig-høie, skiønne, frie
Forunderlige Livets Harmonie,
Som fylder Jorden i dens Skabers Arme!
Glem hver en Sorg! slaae hver Bekymring hen!
Vær elsket! elsk, og elsk, og elsk igien!
Skue hver en Sol, mig selv er her oprunden,
Og hvert et Blomst, som her mig viiste sig!
Smag hver en Fryd, jeg selv har paa min Vandring funden!
Men følg, for varigen at vorde lykkelig,
Den Lov, jeg gav mig selv, den Lov, som frelste mig:
,,<i>Drik intet Glædens Bæger ud til Bunden!''</i>
</body>
</poem>

<poem id="baggesen2002032008">
<head>
   <title>Rom og Paris</title>
   <subtitle>
      <line>Til A. C. Gierlev, i Rom</line>
      <line>(1803)</line>
   </subtitle>
   <toctitle>Rom og Paris</toctitle>
   <indextitle>Rom og Paris</indextitle>
   <firstline>Skiæbnen bød mig først Johan</firstline>
   <notes>
      <note>Teksten følger <i>Skiemtsomme Riimbreve</i> (1807), side 227-36.</note>
      <note>Se <a person="gierlei">Andreas Chr. Gierlew</a>.</note>
      <note>Teksten citerer flittigt <xref digt="19990208005"/> fra Wessels <i>Kierlighed uden Strømper</i>s Første Optog.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Paris</small></nonum>
    ,,Skiæbnen bød mig først <i>Johan;</i>
Nu mig giver <i>Mads</i> til Mand.''

    Med <i>Johan</i> jeg meener Staden,
Hvor man gaaer i Heltes Spor,
Eller og til Herrens Bord,
Naar man bare gaaer paa Gaden;
Med <i>Johan</i> jeg meener hin
Verdens gamle Herskerinde,
Hvor man drikker klassisk Viin;
Hvor man elsker paa Latin;
Hvor man glemmer Elb og Rhin,
Mens enhver târ sin, Du Din,
Til <i>Virgils</i> og <i>Flakkus</i> Minde;
Hvor man seer i hvert et Huus
Deiligt græsk og romersk Gruus;
Hvor man selv af Lazeroner,
Og af hæse Tiggerkoner,
Hører, i en liflig Klang,
Gienlyd af Tibullers Sang;
Hvor man føler, ved at trykke
Gadetøser til sit Bryst,
Nasisk og Catullisk Lykke,
Jupiters og Mavors Lyst;
Hvor man, selv i nye Priveter,
Lugter kun Antiqviteter,
Og, med Wolfsk og Vossisk Smag,
Finder midt i Utøis Vrimmel,
Hvor man gaaer, som i en Himmel,
Saligheder for og bag. -
Verdens nye Herskerinde
Derimod, med al sin Stads,
Hvor man seer kun nette Pinde;
Hvor man hør kun Snakkerads;
Hvor man knap et Haar kan finde
Af en virkelig Gudinde;
Hvor man lugter paa hver Plads,
Selv paa <i>Louvren</i>, er man inde,
Lutter modens franske Vinde;
Meener jeg, min Ven! med <i>Mads</i>.
Kortelig: <i>Johan</i> er <i>Rom;</i>
<i>Mads</i> den Bye, hvortil jeg kom,
Og hvis Navn De seer ved Datum -
Fatum! Fatum! Fatum! Fatum!

    ,,Naar Dig nogen Karper byder,
Og Du faaer kun tørre Jyder,
Bliver Du lidt flau derved!''
Siger <i>Wessel</i> samme Sted -
Stedet saa jeg oversætter
Af hans Musemaal i mit:
Naar man <i>Tibrens</i> Guld Dig byder,
Og Du faaer det gule Kridt,
Som i <i>Seinens</i> Aarer flyder -
Naar Dig loves <i>Capitol</i>,
<i>Vatikan</i>, og Peders Stoel,
Og Dig gives Svinestier,
Som de hersoms <i>Thuillerier</i> -
Naar Dig bydes <i>Coliseum</i>,
Og Du faaer et langt <i>Museum</i>,
Hvor de store og de smaa
Sammestiaalne Malerier,
Mesterstykker, Fuskerier,
Egenværker og Kopier,
Glindsende, med Fernis paa,
Mellem Alskens Skramlerier
Stygt sig selv i Lyset staae -
Naar Dig loves gamle Mure,
Som modstode Tidens Elv,
Og Du seer kun nye Skure,
Som nedfalde af sig selv -
Naar Dig loves Glimt af Guder,
Og Gudinders Trylleblik,
Og en Studser, og en Luder,
Er den hele Stads, Du fik -
Naar, for hine Himmelhøie,
Frieheds-Consuler besteeg,
Du den flade Pøl maa døie,
Hvor, med saare liden Møie,
Directeurer uden Trøie
Frieheds Frøer og Tudser sveeg -
Naar for hele Capitolet,
Paa hvis Rest Du havde stolet,
Du kun seer et væltet Læs
Af Capitolinske Giæs -
Naar for <i>Rafaels</i> Madonner,
Man Dig giver <i>Rubens</i> Bonner;
Og for Alderdommens Templer,
Nye Gothers Sakristier;
Og for Grækenlands Exempler,
Lutter galliske Copier;
Og for alle Guders Spor,
Al den Snee, som faldt i Fior -
Naar man Dig moderne Jyder
For antike Karper byder,
Bliver Du lidt flau, som sagt;
,,Men'' - paa dette Men giv Agt! -
,,Men, har Du en sulten Mave,
(For at følge Textens Fied)
Og ei anden Mad kan have,
Gaaer den tørre Jyde ned!''
Men - saa siger jeg, der taler
Ikke blot om Mad, men om
Forskiæl paa <i>Paris</i> og <i>Rom</i> -
Men har Du en yndig Mage,
Der, hvor Pligt Dig jog tilbage;
Bliver selv, trods Rom, Paris
Dog tilsidst et Paradis;
Og for Kunstens kalkte Grave,
Hist i Tibrens gyldne Land,
Finder Du Naturens Have
Her paa Seinens gule Strand.

    Ja! min ædle, muntre Ven!
Det er (trøst Dem!) det er Tingen!
Og i mit Paris igien,
Jeg tilfreds misunder Ingen,
Som til Deres Rom kom hen.

    Lær heraf, hvad os en Mage,
(Naar man vælger een, som min)
Alt erstatter: classisk Viin;
Nylært Græsk, og glemt Latin;
Pantheon, og hver Ruin,
Fra latinske, græske Dage;
Tiburs Lund, og Nera's Elv;
Alt hvad Christ og Hedning ynder -
Kors - og (Gud forlad mig Synder!)
Jesu Christi Moder selv!
Lær, min Ven! af mit Exempel,
At, trods hvert et ægte Stempel
Af en gylden Alderdom
I den Bye, hvortil De kom -
Trods al Verdens Pantheoner
Og Madonner og Citroner,
(Har man vandret Jorden om)
Den elskværdigste blandt Koner,
Er tilsidst <i>det sande Rom!</i>
</body>
</poem>

<poem id="baggesen2002032014">
<head>
   <title>Tilbagegangen over Rubicon</title>
   <subtitle>
      <line>Til General-Major Walterstorf</line>
      <line>(1804)</line>
   </subtitle>
   <toctitle>Tilbagegangen over Rubicon</toctitle>
   <indextitle>Tilbagegangen over Rubicon</indextitle>
   <firstline>Sex hele søgne Dage siden</firstline>
   <notes>
      <note>Teksten følger <i>Skiemtsomme Riimbreve</i> (1807), side 237-56.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Paris</small></nonum>
    Sex hele søgne Dage siden
Den første Søndag i det sidste Aar,
Jeg, hvor jeg ligger, sidder, staaer og gaaer,
Tilskriver Dem in mente - Tiden,
Jeg veed ei selv hvordan, imidlertid bortgaaer;
Og naar jeg efterseer hvad jeg har skrevet
I Tanker, staaer der ingenting i Brevet.

    ,,Men Baggesen!'' min <i>Fanny</i> spørger mig:
,,Hvorledes er det fat med Dig?
Hvad har Du for? Du glemmer Mad og Drikke;
Du hele Dagen som i Drømme gaaer,
Og hele Natten, tror jeg, sover ikke;
Paa franske Spørgsmaal danske Svar jeg faaer;
Paa ingenting i Huset Agt Du giver!
Hvad giør Du? svar mig dog engang!'' - ,,Jeg skriver
Til <i>Walterstorf!''</i>  ,,Men er Du klog? Du skrev
Jo Nytaarsmorgen!'' - ,,Jeg begyndte;
Men ihvormeget jeg mig skyndte,
Fik jeg dog intet færdigt, og mit Brev
(Vil sige, sammes inderlige Spire)
Groer i mit Hierte, skiøndt jeg veed ei hvad
Forhindrer det at skyde mindste Blad!''

    <i>Paris, Aar attenhundrede og fire</i>,
Er alt hvad paa Papiret jeg har bragt -
Det øvrige jeg hidindtil som sagt,
Har ikke kunnet paa Papiret bringe.
Ak! hvad jeg har at sige Dem, min Ven!
Er alt for overvættes for en Pen,
Der ei er trukken af en Engels Vinge.

    Velan! jeg bryder overtværs,
Og hvad mig ikke vil i Prosa lykkes,
Jeg her forsøge vil i Vers,
Men notabene Vers, som ei skal trykkes;
Vers, som, foruden Skoe og Strømper paa,
Og uden store Spænder, høie Hæle,
Naturens Gang paa bare Fødder gaae -
Og maaskee lettere, som saa,
Sig giennem Øret ind i Hiertet stiæle;
Vers, som man ei saa let skal eftergiøre mig,
Fordi de giøres ei - kort: Vers, som egentlig,
Naar grundig man betragter Tingen,
Er ingen;
Mod hvilke Prosa selv i Breve, som med Iil
Postvexles mellem Hadersleb og Kiel,
Er bunden Stil.

    Jeg loved Dem i mit gemeene sidste
Forklaringen af Pausen i,
Vor svarende Brevvexlings Symphonie -
Hvis Sammenspillen Deres Venskab vidste
At giøre mig saa let, som kiær;
Endskiøndt jeg blæser Fløiten ikke nær
Saa færdigen, som De Fiolen stryger -
Jeg loved Dem en kort Fortælling om,
Hvad vores Brev-Concert i Veien kom.

    Viid da, min Ven! at een af Skiebnens Tordenbyger
Forslog mit Skrog mod Syden, fast til <i>Rom</i>,
Paa samme Tid, som Deres Brev fra Norden
Til Pladsen, hvor jeg laae for Anker, kom,
Og, hvor jeg havde troet at havne her paa Jorden,
Hvis ellers udenfor min Fødestavn
For mig var muelig en bestandig Havn.
Det fandt mig ei, skiøndt det mig satte efter
Af alle Kræfter:
Jeg var i <i>Florenz</i>, da til <i>Modena</i> det kom:
Og da det derfra gik til <i>Arnos</i> Bredde,
Var jeg et Bøsseskud fra <i>Rom</i>.

    Ethvert fornuftigt Brev vel havde turdet vædde
Ti Linier mod een, at en Corsørsk Poet,
Som <i>Coliseum</i> ei endnu havde seet,
Og <i>Capitolium</i>, etcetera -
Kan ikke være Bøsseskud derfra,
Og modstaae Fristelsen, til nogle hundred Mile
At føie nogle Skridt, for did at iile;
Det regned altsaa paa, mig vist at træffe der
I Feieskarnet, som er end tilbage
Af Jordens Herlighed i gamle Dage -
Men Pyt sâe Peer!
Det løb fra Høi til Høi, fra Gade rundt til Gade,
Fra Peters Stoel til hvert et Stolestade,
Fra Port til Port, fra Huus til Huus,
Fra Plads til Plads, fra nye til gamle Bade,
Fra Grav til Grav, fra Gruus til Gruus;
Og ledte med en Omsorg uden Lige
Blandt Støvets Børn, og blandt Udødelige;
Omsonst det giennemledte hele <i>Rom:</i>
Poeten fra <i>Corsør</i> var ei at finde -
Det kom og gik, og gik og kom,
Een Maaned eller to derinde,
Til kied omsider af en evig Ledenom,
Det lagde sig til Hvile i en Lomme,
Hos een af dem, som ventede mit Komme.

    Jeg arme foer imidlertid,
I en Forfatning uden Mage,
Med stoisk Selvfornægtelse tilbage
Fra Maalet for min Længsel og min Iid.
Og skiøndt, af lyrisk Romerild opluet,
Jeg Toppen af <i>Soracte</i> havde skuet,
Og fandt mig ikke langt fra <i>Tiburs</i> Lund
Hinsides <i>Tibren</i>, paa Horazisk Grund;
Nær Marmorfaldet - næstendeels paa Randen
Af dette Himmeldyb, hvori
Hesperiens Beundrer <i>Dupati</i>
Gik af Beundring fra Forstanden -
Og skiøndt man bød mig Plads i en Karet,
(Et sieldent Kiøretøi for en Poet)
Ved Siden af en yndig Kone,
Tvers over for min ældste Ven,
For Jubelfarten ind i Rom at krone -
Skiøndt denne tredie var høistformodentlig
Den sidste Gang, jeg her blandt Guders Grave<note>blandt] beandt</note>
Mig nærmed Kunstens gamle Himmerig,
I Sydens eviggrønne Have -
Jeg vendte Ryggen pludselig
Til Dronningen blandt alle Jordens Stæder,
Til <i>Vatican</i> og <i>Pantheon;</i>
Og gik, trods alle Vink af nye og gamle Glæder,
Tilbage over <i>Rubicon</i>.

    Med meer end romersk Tapperhed,
Med ægte cimbrisk Mandighed,
Jeg Fod for Fod den samme Bane,
Man <i>Cæsar</i> henad vandre saae,
Betraadde hiemad; thi til min Troskabs Fane
Jeg havde svoret - og det er de Danskes Vane,
At holde, hvad de have svoret paa.
Vi have <i>Cæsar</i> ei, men <i>Hercules</i> for Øiet,
Naar der skal vælges i en stridig Færd
Imellem Glædens Hist og Pligtens Her.

    Saa blev min <i>Walterstorf</i> ubøiet
Af alle Gratiernes Smiil,
Som vilde standse her hans Iil;
Af alle vort Museums Tryllerier,
Af alle nye parisiske Magier,
Af hver en Vens, af hver Venindes Bøn;
Og fløi, da han begyndte knap at smage
Forlystelsernes Nektar her, tilbage
Til Danmark, til sin Konge, og sin Søn -
Saa bytted <i>Regulus</i> Triumphen hiemme
Med Lænker paa en fiendtlig Kyst,
Og fulgte Pligtens strænge Tordenstemme
Med patriotisk Martyrlyst -
Saa rev jeg selv mig løs af alle Rosenkiæder,
Som fængsled mig paa Herthas Strand
Til Digterlivets elskeligste Glæder,
Dengang jeg Dig forlod, mit Fødeland!
Og bytted Nordens kolde, rene Himmel,
Og Hiemmets Liliers og Rosers Duft,
Med giftig Damp, og Utøis dovne Vrimmel
I Sydens lunkne, pestopfyldte Luft;
Og offrede mit Liv, min Lyst, min Ære,
Min Barndoms Minder, og mit Fødelands
Velsignelser, og, hvad jeg kunde mindst undvære:
Dit Bifald, <i>Fredrik!</i> og de danske Døttres Krands -
For i <i>Paris</i>, den Stad, jeg meest blandt alle hader,
At tabe mig blandt andet Snaus,
Som fylder dens uendelige Gader;
Og glemmes - mere glemt end nogen <i>Claus</i>
I Kiøbenhavn - forstrøes, tilintetgiøres,
Som Krybet - som det Støv, jeg træder paa -
Som det, der aldrig sees, og aldrig høres -
Som Ord af Tungemaal, vi ei forstaae -
Som Blun, der ere blot, naar de forgaae -
Som Gran, der af et Vift til Intets Grube føres.

    Men den er hellig, himmelsk, eviggrøn,
Og overstraaler offentlige Minder,
Den Krands, Tilfredshed med os selv os binder;
Udødeligheds selv er ei saa skiøn!
Hvad er et Diadem, som Rygtet vinder
Omkring vor Tinding? hvad er Navnets Klang
I Nutids Snak, og Evighedens Sang?
Hvad er Triumphens Fryd? Basunens Torden,
Som ruller Heltens Priis om hele Jorden?
O! hvad er Kroner selv, og alle Palmer,
Mod Dydens største Løn: den stille Lyst,
En reen Bevidsthed skaber i vort Bryst?
O! denne Krands allene aldrig falmer!

    Dog hvorhen rev mig et Tilbageblik
Paa Gangen, jeg fra <i>Rom</i> tilbage gik?
Ak! det er slet bestilt med Helte nuomstunder!
Min <i>Walterstorf!</i> naar ret man seer sig til,
Har selv med det moralske Friheds-Under
Forfængeligheds Diævel vundet Spil!
Ak! vore glimrendste, guddommeligste Dyder
Er - i det mindste <i>mine</i> - naar jeg seer
Lidt dybt i Tingen, ikke meget meer,
End skiønt poleerte, stadselige Lyder!
Hvad Værd har vel en Handling, nok saa skiøn,
Der leder om et fremmed Bifalds Løn?
Er bedre vel, end Jagen efter Ære,
Den Lyst, at aabenbare for en Ven:
Man Verdens Hæder stoisk kan undvære -
Naar Vennens Bifald er os meer end den?

    Nok sagt, jeg kom til mit <i>Paris</i> tilbage,
Forvaaget, mat, forknuust, en Skygge lig -
Da, uden nogensteds at hvile mig,
Jeg havde reist i næsten fiorten Dage.
Her fandt jeg vel i min Venindes Skiød
En salig Løn for mine vaagne Nætter,
For <i>Roms</i> Opoffring, og for Veiens Stød,
For hver udstanden Fare, hver en Nød,<note>udstanden] ustanden</note>
Og dit og dat, som jeg <i>in Blanco</i> sætter -
Men og uendelig Fortred
Med Amme, Vaagekone, Kokkepige,
Vert, Portner, Tyvepak, Retfærdighed,
(Republikansk Retfærdighed at sige)
Forhøren, Flytten, Stevning, og deslige -
Man havde nemlig; da jeg saae mig om,
Bortstiaalet mig min halve Eiendom -
Og Politiet nødte mig til Klage,
Som kosted mig omtrent hvad Tyven lod tilbage.

    Naar mine Sager alt for skiæve gaae,
Naar Alskens Ærgrelser og Bryderier
Bugt med mit gode Lune faae,
Jeg tier -
Mit Hierte slaaer i Livets store Svier;
Men i de smaa
Det gaaer i Staae;
Og Pennen, mine Følelsers Vehikkel,
Er intet andet end dets Perpendikkel.
Jeg altsaa næsten opgav Haabet om,
Da Skiæbnen vedblev, mig at drille,
At faae i Gang igien, hvad der stod stille,
Da Deres kiære Brev, fra Rom
Tilbagesendt, mig her tilhænde kom -
Det trak mig atter op, og, trods hver Nød og Plage,
Kan jeg nu gaae igien omtrent i fiorten Dage.

    Men det er Tid, jeg Afsked târ,
Og mit Besøg, før det Dem kieder, ender;<note>mit] mie</note>
Dog, før jeg mig tilbagevender,
Tillad mig, at jeg beder om et Svar:
Glem ei, De Nøglen til mit Hierte har!
At ingen sydlig Lyst, at ingen Fryd fra Norden
Det, naar det gaaer i Staae (og ak! det aldrig gaaer
Ustandset, af sig selv, et Fierdingaar,
Tak skee min Skiæbnes idelige Humplen
Og Skumplen)
Formaaer saa sikkert at optrække det igien,
Som en Epistel fra min beste danske Ven.

    Min <i>Fanny</i>, som blandt alle Tryllerier
Af Idealer i og udenfor mit Hiem,
Af alle Baggesenske Sværmerier
Ei nogen deeler, som mit Sværmerie for Dem,
Formelder Dem og Deres ædle Mage
Sin hierteligste Hilsen. Aarets Dage,
Og Livets Aar henglide Dem saa froe,
I Faderfryd og landlig Lykke,
Som vi det ønske begge to;
Men Deres <i>Christian</i>, de danske Drenges Smykke,
(Det blideste blandt danske Minder troe)
I Tanker til vort Bryst vi trykke.
</body>
</poem>

<poem id="baggesen2002032009">
<head>
   <title>Romerering</title>
   <subtitle>Til A. C. Gierlev, i Rom</subtitle>
   <toctitle>Romerering</toctitle>
   <indextitle>Romerering</indextitle>
   <firstline>Glade, lykkelige Ven!</firstline>
   <notes>
      <note>Teksten følger <i>Skiemtsomme Riimbreve</i> (1807), side 257-82.</note>
      <note>Se <a person="gierlei">Andreas Chr. Gierlew</a>.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Paris</small></nonum>
    Glade, lykkelige Ven!
Som i Hesperiders Have
Henrykt sværmer Vintren hen
Mellem Alderdommens Grave,
Hvor <i>Hellænis</i> gaaer igien -
Hvor blandt <i>Roms</i> de store Skygger,
Rundt omgiven af Exempler,
Idealer, Guddomstempler,
Og Udødeligheds Templer,
Venskab Dem en Hytte bygger,
Som kun <i>Moltke</i> bygger den -
Alt for lykkelige Ven!
Hvad kan vel fra Seinens Boder,
Mellem lutter nye Moder,
En forfløien siællandsk Pen
Bringe Dem til Skiænk igien
For de glade Sværmerier,
For de Nyn af Philomeler,
For de Træk af Raphaeler,
For de klassiske Magier,
Deres sidste Tryllebrev
Mere sang mig til, end skrev?
Ak! paa hine ni Gudinder
Kalder jeg omsonst mig hæs:
Min Anraabelse forsvinder
Mellem lutter Gaasehvæs
Af de tusind hvide Tøiter,
Som ei blot paa Pinde staae,
Naar en fransk Josias fløiter;
Men som gribe, holde paa
Danske Fremmede, der gaae,
(Som De veed) paa Dydens Skøiter
Over Levemaadens Iis
I det slibrige Paris.
Og dog kan og vil jeg ikke
Paa et Brev, som Deres var,
Dem - maaskee til Tibur - skikke
Et gemeent prosaisk Svar:
<i>Vil</i> det ei; thi, skiøndt beskeden
Som en ægte Siællandsfar
Jeg af Digterevigheden
Med en Stump til Takke târ,
Ønsked jeg dog, sandt at sige,
Heel og holden denne Stump;
Og, hvis i <i>Apollos</i> Rige
Jeg til Høihed ei kan stige,
Dog at hytte mig for Dump
I en saa afskyelig Moose,
Som min gamle hverdags Prose -
<i>Kan</i> og ikke; thi min Aand
(Vant til Rimets Ledebaand)
Hvergang noget mig beruser,
Hvis den gaaer allene - buser;
Hver en Gang min gamle Pen,
Med en sympathetisk Ven
Bliver som til Barn igien,
Rimet mig i Øret suser;
Og ved hver en deelet Fryd
Hører jeg en dobbelt Lyd,
Som en Væddesang af Muser -
Sligt er eengang min Natur:
Enten maa jeg lægge sammen
I en bunden Stil min Gammen,
Eller tie, som en Muur.

    Altsaa vilde dog min Stierne,
(Hvad De undte mig saa gierne)
At jeg skulde see mig om
I det hellige, det skiønne,
Stolte, gamle, eviggrønne,
Underfulde, store <i>Rom!</i>
Altsaa dog ei blot i Tanker,
(Hvori hver Poet jo spanker,
Naar han vil, al Jorden om,<note>al] at</note>
Ja vel og i Himlen dandser)
Men med alle mine Sandser,
Endelig derhen jeg kom!

    Ja, min Ven! jeg hører, skuer,
Lugter, smager, føler alt,
Hvad om denne Troldstads Buer,
Støtter, Templer, Torve, Stuer,
Helte, Munke, Muser, Fruer,
Gamle Ørne, unge Fluer,
Blev af <i>Hviid</i> og fleer fortalt!
O! jeg seer - og mine Blikke
(Held mig glade!) skuffes ikke,
Som saa mangen anden Gang -
Alderdommens hele Prang:
Dette <i>Capitol</i>, hvis Torden
Rysted fordum hele Jorden -
Hele Jorden, at forstaae;
Folkene, som boe derpaa!
O! jeg bæver, ved at skue
Hin <i>Sankt Peter</i> med sin Hue,
I hvis stadselige Vom
Vor Sankt Peter med vor Frue
Magelig til Rette kom!
O! hvad seer jeg ei? mit Øie
Drukner i et Trylleblik
Over selve dig, Sankt Peter!
Over disse Heltehøie,
Disse sande syv Planeter
I den høiere Sphærik!
(Thi Naturens - o! hvad er den,
Imod denne Kunstens Verden,
Andet end Mathematik
Imod plastisk Dynamik?)

    Hvad er Alpetoppes Svimmel,
Hvad er Nattens Stiernevrimmel,
Imod denne Romer-Himmel,
Naar man sandse, føle kan
Med en Mand, som <i>Winkelmann?</i>

    Og - det kan jeg, kiære Ven!
Nok saa godt som een igien,
Naar jeg giver mig lidt Stunder,
Og paa Kunsten kritisk grunder.

    Naar jeg, i en vis Distants
Fra mig selv, paa Posten hans,
Fordumstidens Gudefagter,
Her i dette Gruus betragter,
Spørger jeg mig henrykt om:
Hvad er vel vort usle Norden,
Hvad er vel Naturens Orden,
Hvad er Havet, hele Jorden,
Alle Stierner, alle Sole
Mellem Melkeveiens Pole,
Hele Verden, kort, mod - <i>Rom?</i>
Den, som midt i Kunstens Skatte
Sligt et Spørgsmaal ei kan fatte -
Den, som her ei raaber <i>Bæ!</i><note>Alluderer til Wessels fortælling <xref digt="wessel2002092101"/>.</note>
Til vor Nutid - er et Fæ;
Ham gav blot Naturen Patte;
Ham gav ingen sund Critik
Denne Melk, som Smagen kryster
Af de gamle Kunstens Bryster,
Som man kalder <i>Æsthetik</i>.

    Himlen over alle Sole -
(Den i den latinske Skole
Meener jeg med Himlen her)
Og dens Rector - være lovet!
Jeg har ei saa reent bortsovet
Tiden i Naturens Arm,
At jeg ei, hvergang mig Dunsten
Stiger noget op af Kunsten,
Skulde kunne blive varm;
Ja endog, trods nogen anden,
Blive ganske heed i Panden.
Svar mig, kiære <i>Gierlev!</i> svar!
Føler jeg mit Hierte banke
Som en anden Siællandsfar?
Er ei værdig <i>Rom</i> den Tanke,
Jeg paa <i>Potteskaarnes Banke</i>,
Hvor jeg netop stander, har?
Er den Følelse, som stiger
Høit med <i>Tiecks</i> og <i>Göthes</i> Lyst,
I mit fordumssvangre Bryst -
Ægte <i>klassisk?</i> See, jeg kiger
Ned paa Brokker hist og her
Blandt Ruiner fiern og nær -
Og, begeistret af den øde,
Gamle, faldne, knuuste, døde,
Halvforraadne Værdighed,
I hvis Grav jeg blikker ned,
Ønsker jeg: ,,en dygtig Torden
Maatte knuuse hele Jorden,
Og, om mueligt, Himlen med;
Saa, at alle syv Planeter
(Hvad jeg vilde sige: ni)
Med alt hvad der er deri,
Sole, Stierner, og Cometer -
Flux blev til Antiqviteter;
Og (o meer end Salighed!)
Intet, intet blev tilbage
Af den unge Herlighed,
Som skamskiænder vore Dage;
Og at jeg i dette Nu,
Mellem Gruus og Skaar og Stumper
Af de andre Verdens Klumper
Selv og maatte gaae itu!'' -
Svar mig, Kiære! svar oprigtig:
Finder De min Tanke rigtig?
Er der <i>Tieckisk</i> Sværmerie,
Er der <i>Schlegelsk</i> Poesie,
Er der nye Philosophie,
Er der gammelt Raserie,
Er der klassisk Chiliasmus,
Høihed, Kraft, Enthusiasmus,
Fiinhed, Stolthed, Energie,
Ahnelse, Critik, Genie -
Kort: <i>æsthetisk Ild</i> deri?
Lugter ogsaa den af Fæet,
Som, imellem Faar og Giæs,
Udelukt af Propylæet,
I Naturen gaaer paa Græs,
Og som dumt sig vederqvæger
Ved Forstandens Kilde? - Ven!
Skulde selv en <i>Schlegel-schläger</i>,
Kunne skamme sig ved den?
Er den værd de <i>vilde</i> Blikke,
Han (hvis han sig fandt i Rom)
Vilde lyne rundten om?
Ligner den - om nu just ikke
Fuldelig, til Punkt og Prikke -
Noget den beruuste Hikke,
Som ham sikkert der paakom,
Ved sin Siæl i <i>Alderdom</i>
Ganske pærefuld at drikke? -
Svar mig! - Dog De tier? Sligt
Synes Dem (hvis jeg kan læse
Trækket under Deres Næse)
Svimmel Hovmod alt for ligt.

    Om jeg altsaa tog tilbage
Denne Pralen uden Mage?
Om for <i>ham</i> i Skiul jeg krøb,
Vigende hans løbske Løb?
Vel! jeg lader ham den Ære
(Men og eene ham) at være
Stærkest i poetisk Ruus,
Gøthiskhed, og klassisk Duus -
Ham, der (som os Rygtet siger)
Alt besov Parnassets Piger
I sin Vugge - ham, hvis Næb
Qviddrede sin Jordemoder,
Een af Sprogets beste Oder
I sit allerførste Flæb -
Ham, som alt, før han gik eene,
Drak sig fuld i Hippokrene -
Og saasnart ham hans Mama
Lærte stamme plat: Papa!
Føied lyrisk til: <i>Ha! ha!</i> -
Ham, som giorde (tabt desværre!)
Alt en Hymne til vor Herre
Fuld af Streger, i sit Svøb - -
Ham i Drukkenskab at stikke
Vover min Begeistring ikke;
Skiøndt i Digter-Veddeløb
Fra de Fem, og fra Forstanden,
Den tør trodse hver en anden.

    Men fra denne svimle Top,
Hvor, for Blik med Dem at deele,
Over Roms forknuuste Heele,<note>Linjen mangler i <i>Skiemtsomme Riimbreve</i> og er her indsat efter <i>Jens  Baggesens Poetiske Skrifter</i> (bind 2, side 121) ved A. Arlaud, der har haft adgang til det originale brev.</note>
Jeg saa modigen steeg op,
Giør jeg, ned igien, et Hop.

    Thi skiøndt Tidens Ormes Vrimmel
Mylrer i mit Hoveds Svimmel;
Skiøndt jeg føler i mit Bryst
Meer en Gammelost af Himmel
End et Hierte fuldt af Lyst -
Finder dog, naar for og agter,
Her i denne gamle Bye,
Critisk Tingen jeg betragter,
Jeg mig Stakkel alt for <i>nye</i>.
Og naturligviis lidt blye
Ved at finde mig (trods Volden
Paa mit Væsen) heel og holden,
Som man staaer og gaaer i <i>Thye</i>,
Skynder jeg mig ned i Livet
Fra det Golgatha, hvorpaa
De og <i>Moltke</i> henrykt staae.

    Mig blev, ærlig talt, kun givet
Meget lidet (som De veed)
Af den sande Classiskhed -
Meget lidt af disse Miner,
Hvormed Kienderen fremtriner
Paa Hesperiens Ruiner -
Meget lidt af denne Smag,
For hvad Tiden har fortæret,
For hvad eene heelt har været
En Snees Sekler før i Dag -
Meget lidt; skiøndt maaskee mere
Selv, end mangen tydsk Pedant,
Der, som <i>Schlick</i>, og <i>Schlack</i>, og flere,
Meer i Roms Kloaker fandt,
End i alt fra Syd til Norden
Under, eller over Jorden;
Thi det lidt, jeg fik - er sandt.

    Men hvad seer jeg? Selv De stiger,
Og min ædle <i>Moltke</i> med,
Ned i Livets lave Riger,
Fra det Hovedpandested,
Rundt om hvilket, hvor det kiger,
Øiet seer kun Dødens Fied.

    Mæt af Romerherlighed,
Træt af Trin paa Kunstens Grave,
Tyer De til mit Opholdssted
I vor Nutids unge Have,
Hvor, imellem Blomsterbed,
Man istedenfor Gudinder,
Og Gudinders Børn af Steen,
Svage Dødelige finder,
Lutter Mænd kun, og Mandinder,
Men som have Kiød og Been -
Og for stumme Idealer
Af en Gud, en Helt, en Taler,
Folk, som man kan snakke med
Om sin Fryd og sin Fortred -
Og for hvad de Døde skreve,
Og de Døde svarte paa
(Skiøndt i Vers, som evig leve)
Muntre Baggesenske Breve
I et Sprog, som vi forstaae.

    Troe mig: Det er skiønt at sveve
Mellem Skygger hist i Rom -
Saligt, vellystfuldt at leve,
I det gamle Svinedom,
Nye Sviin har rodet om -
Mig dets Under og henreve,
Skiøndt jeg kun i Deres Breve
Did med alle Sandser kom.
Men, naar man har seet sig om
Nogen Tid i Guddomsskrabet
Af forgangne Hedenskabet,
Finder man tilsidst sig i
Livet, som det nu er Moden
Mellem Christne her paa Kloden:
Livet uden Maskepie
Med det gamle Svinerie -
Livet, som er end tilbage -
Livet, som er ei forbi -
Livet, kort, i vore Dage -
Livet - som man lever i.

    Men det er vel Tid, jeg ender!
Jeg er ikke rigtig klog:
Pennen løber, Tiden render,
Brevet bliver til en Bog.
Til de <i>Romere</i> jeg skriver
Med en Lyst, og med en Iver ...
Der maa være noget dog,
Noget eget der, som driver!
Thi Sankt <i>Paulus</i> selv og skrev
Dem sit allerlængste Brev. -
Sagen er: jeg <i>romererer</i>,
Trods en anden, og jeg er,
Naar jeg Rom satyriserer,
Og mig over Kunst moqverer,
Alderdommens Kunst især:
Ræven under Rønnebær.

    Lev, min Ven, lyksalig lev!
Hils det gamle Roms Gudinder!
Hils de nye Romerinder!
Hils <i>Virgils</i> og <i>Flakkus</i> Minder!
Hils hvad andet smukt, De finder!
Men, for alting, hils mig der
<i>Humboldt</i> med sin <i>Humboldtinde</i>,
<i>Moltke</i> med sin <i>Adaminde</i>,<note>Denne og forrige linje har i <i>Skiemtsomme Riimbreve</i> omvendt rækkefølge, også her skyldes ændringen Arlaud, der har fulgt det originale brev.</note>
Og den lille <i>Carl</i> især,
Som jeg meer, end alt, hvis Nyden
Blev min Siæl til Deel i Syden,
Har i min Erindring kiær.
Kom omsider fro tilbage,
Rig paa Kundskab, rustet ud
Med Erfaring - og en Brud,
Lære Dem, at vore Dage,
Trods de gamles Daad og Digt,
Have (skiøndt med Snue blandet)
Selv i Norden eet og andet
Himmelskt og guddommeligt!

    Mangt et Blomst, som lifligt qvæger,
Mangen Plante selv, som læger,
Mangen Frugt - er udenlandsk;
Skue de fierne! pluk de næste!
Prøv dem alle! giem de beste!
O! men bliv bestandig - <i>dansk!</i>
</body>
</poem>

<poem id="baggesen2002032007">
<head>
   <title>Overhovedet og i Grunden</title>
   <subtitle>
      <line>Til General Walterstorf</line>
      <line>(1805)</line>
   </subtitle>
   <toctitle>Overhovedet og i Grunden</toctitle>
   <indextitle>Overhovedet og i Grunden</indextitle>
   <firstline>De stikler ved hver given Leilighed</firstline>
   <notes>
      <note>Teksten følger <i>Skiemtsomme Riimbreve</i> (1807), side 283-89.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Paris</small></nonum>
    De stikler ved hver given Leilighed,
Min ellers ædle Ven, paa Held, jeg har i Munden;
Og sigter overhovedet dermed,
Maaskee til hvert et andet Sted;
Men træffer dog mit Hierte kun i Grunden.

    Tillad, at overhovedet lidt sær,
(I Grunden burde jeg vel have kaldet
Det skaldet)
Jeg, skiøndt jeg overhov'det, som enhver,
Mig tager Stiklen paa mit Hierte nær,
Dog leer i Grunden af Kritikker,
Som sigter oven, og som neden stikker;
Og at jeg altsaa med et muntert Smiil,
I disse Vers afbøder Deres Piil,
Ved at bevise Dem, at min Feil i Munden
Er ypperlige Tanketræk i Grunden.

    Forinden videre jeg gaaer,
I mit Beviis, er vel Exempel nødigt,
Paa hvad jeg overhovedet forstaaer,
Ved det Par stakkels Ord, hvorpaa De stedse slaaer;
Maaskee et eneste forslaaer,
Og giør Beviiset selv i Grunden overflødigt.

    Jeg bærer overhovedet en Hat,
(I Grunden er en Hat en Hue)
Thi hvis og Pullen er lidt plat,
Den danner dog mod Randen en Slags Bue,
Og viser derved tydeligen, at
Den er en større, stundum kantet Hue.

    Jeg føler overhovedet kun Rum;
Men dette Rum er næsten <i>Alt</i> i Grunden;
Thi det er Himlen; hvad der er paa Bunden,
(Paa Jorden, vil jeg sige) er i Grunden
Kun Støv og Skum.

    Jeg elsker overhovedet en Mand,
I Grunden elsker jeg en Kone,
Saa giør enhver, der blot har sund Forstand.
Thi elske overhovedet en Kone,
Og under Hovedet en Mand,
Fortiente Daarekisten og en Krone.

    Jeg hader overhovedet kun Vand,
Paris, og slette Vers, og alleslags Parykker;
I Grunden hader jeg af alt dog meest Forstand,
Det veed enhver, som kiender mine Nykker;
Og skiøndt Forstand just ei er Skoen som mig trykker,
Er dog Bekiendelsen i Grunden sand.

    Jeg overhov'det giør ei store Spring,
Jeg hopper høit til en og anden Kones Hierte;
Jeg overhovedet til ingen Ting
I Verden trænger; al min Sorg og Smerte
Er under Hovedet, i Grunden
Paa Pengebunden.

    Jeg overhovedet er vittig nok,
Og var jeg ikke dum i Grunden,
Saa kunde jeg endnu med nok en Skok
Deslige Vers Dem gandske stoppe Munden,
Men gandske vil jeg ikke stoppe den;
Hvis og lidt giftig, er den dog, min Ven,
En Hovedkilde til min Fryd i Grunden.<note>Grunden.] Grunden,</note>

    Som Dannemand, og General,
De intet <i>overhovedet</i> kan lide,
En Mand, der kiender Verden, og hvor gal,
Den er, især paa vor luslidte Side,
Maae hver en verdsens Ting i Tide og Utide,
I <i>Grunden</i> ogsaa synes lidt fatal.

    Mig synes overhovedet det samme;
I Grunden føler jeg som De,
Jeg dristigen deraf tør bramme,
At, naar De siger A, jeg siger B;
Man overhovedet let finder en Foreening,
Naar man i Grunden er af samme Meening.

    Jeg haaber altsaa trygt fra nu af Fred,
Og at De aldrig meer vil grusom dræbe,
Ved hvert et andet Ord, den Slags Veltalenhed,
Som Deres Omgang føder paa min Læbe.
Hvis overhovedet jeg Sludder har i Munden,
For Dem, min ædle virkelige Ven,
Har jeg en Følelse, som ingen Pen,
Selv Deres egen ei, saa høit jeg agter den,
Udtrykker værdigt nok i Grunden.
</body>
</poem>

<poem id="baggesen2002032004">
<head>
   <title>Hvis jeg er, og hvis jeg ikke er</title>
   <subtitle>
      <line>Til den danske Spørger i Iversens Avis</line>
      <line>(1805)</line>
   </subtitle>
   <toctitle>Hvis jeg er, og hvis jeg ikke er</toctitle>
   <indextitle>Hvis jeg er, og hvis jeg ikke er</indextitle>
   <firstline>Man skriver mig til Svar paa ni private Breve</firstline>
   <notes>
      <note>Teksten følger <i>Skiemtsomme Riimbreve</i> (1807), side 290-94.</note>
      <note>Første gang trykt i Iversens <i>Fyenske Avertissements Tidende</i>, d. 9. April 1805, foranlediget af følgende lille notits i samme avis: ,,Den nylig afdøde Spazier var en fød Berliner, havde faaet Hofraadstitlen, som han lige til sin Død prunkede med, af Fyrsten af Neuwied, og derpaa reist i selskab med <i>vor Baggesen</i> (det var han idetmindste dengang, Gud veed, <i>hvis</i> han nu er).'' (Citeret i Arlauds udgave).</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Paris</small></nonum>
    Man skriver mig til Svar paa ni private Breve,
Der alle hidtil ubesvarte bleve,
Fra Fædrelandet i en offentlig Avis,
Og melder mig, blandt andre tydske Sager,
Hvis Vinding eller Tab mig lidet rager,
Min fordums Reisekammerats Forliis -
Med Efterskrift: at ikke længer vides,
(Naar man undtager Gud, som alting veed)
<i>Hvis</i> Baggesen jeg stedes eller tides
I Hensigt til min Patriotiskhed -
Kort: <i>hvilket Folks jeg er</i>, der eengang var det <i>danskes?</i>
Om det <i>italienskes</i>, eller <i>spanskes</i>,
Det <i>engelskes</i>, det <i>tydskes</i>, eller <i>franskes?</i> -

    Mit Svar er kort: Mit Opholdssted er <i>her</i>,
(Hvor mindst maaskee det vides eller vidstes)
Hvad angaaer hvert af hine Folk især,
Hvis jeg er ei det <i>første</i> længer kiær,
Er hvert af dem omtrent mig lige nær;
Og altsaa veed jeg ikke <i>hvis jeg er</i>,
Jeg veed kun, at jeg <i>ikke er det sidstes</i>.

    Saa vidt aftvunget Svar. Af egen Drift
Jeg føier til en liden Efterskrift.

    Ifald lidt ubestemt, og noget koldt,
Og ganske følesløst, og alt for stolt
Aviscorrespondenten Svaret finder,
Saa for at forebygge Tanken om,
At, efter min forfængelige Dom,
Mig intet Baand i Verden mere binder,
Og at jeg, dum, paa denne hængte Jord,
Fordi jeg ikke hænger meer i Nord,
Min Uafhængighed fuldkommen troer -
Vil jeg syv, otte Linier ei spare,
For et par andre <i>Hvisser</i> at besvare.

    ,,Hvis Undersaat jeg,'' for Exempel, ,,er?''
Den <i>Danske Konges</i>, evig ingen andens!
,,Hvis Borger?'' Danmarks Sprogs! ,,hvis Pensionnær?''
Vor Kronprinds <i>Frederiks</i>, hvis Uniform jeg bær!
,,Hvis Sanger?'' <i>Hans</i> og <i>Skiolds!</i> (o var min Sang dem værd!)
,,Hvis Ven?'' Hver ædel Mands! ,,hvis Fiende?'' Fandens!
,,Hvis Smigrer?'' Ingens! ,,hvis Beundrer?'' <i>Kants</i>,
<i>Homers</i>, og blandt nulevende de Færres!
,,Hvis Elsker?'' Gots og Skiønts! ,,hvis Dyrker?'' Sandts!
,,Hvis Tiener?'' Min! ,,hvis Kreatur?'' - <i>Vor Herres</i>.
</body>
</poem>

<poem id="baggesen2002032010">
<head>
   <title>Satansengelen</title>
   <subtitle>
      <line>Til General-Major Walterstorf</line>
      <line>(Ved hans Afreise fra Paris)</line>
      <line>(1805)</line>
   </subtitle>
   <toctitle>Satansengelen</toctitle>
   <indextitle>Satansengelen</indextitle>
   <firstline>Den er der da, den frygtede blandt Dage</firstline>
   <notes>
      <note>Teksten følger <i>Skiemtsomme Riimbreve</i> (1807), side 295-308.</note>
   </notes>
   <quality>korrektur1,kilde,side</quality>
</head>
<body>
    Den er der da, den frygtede blandt Dage,
Vor Hersomssamqvems Afskeedsdag:
De gaaer med Top og Tavl til Dannemark tilbage,
For fulde Seil; og jeg - et synkefærdigt Vrag,
Som Hymens Storm forslog paa Seinens Bred,
Fra den Tid af min sidste Mast
I Kiærligheds og Venskabs Nordsøe brast,
Jeg bliver liggende paa samme Sted,
Trods min bekiendte Lyst til Flytten.
I sligt et Fald, min Ven! man føler Nytten
Af lidt poetisk Munterhed.

    Den bierged tidt tilforn, naar jeg var ude
Paa Verdens store Hav, min lille Skude;
Den ogsaa redde skal i Dag,
Trods al dets Synkefærdighed, fra Synken,
Mit Vrag.

    Vel burde jeg, om nogensinde, græde,
Min <i>Walterstorf!</i> ved dette sidste Stød
For min Pariseromgangsglæde;
Thi Deres Bortgang er dens visse Død!
Jeg føler dybt, at mellem alle Skatte,
Som modens Dyd, og Flid, og Kunst, og Videnskab
Har sammendynget her, mig ingen vil erstatte,
Selv ei den største, Deres Tab.

    Men det mig netop er en Grund til Latter:
Et Træk paa Smilebaandet kan slaae til,
Naar man har tabt et lille Spil;
Naar man gaaer bag af Dandsen, som Forfatter
Det mangen Versedommer paastaae vil,
Jeg tidt har giort - naar man gaaer glip af Pæren,
Man sigted til,
Og kommer fra sit Embede med Æren -
Naar man giør Bankerott - og hvad man ellers vil -
Deslige Smaapuf, naar de møde,
En Stoiker kan med et Smiil afbøde;
Men naar en Ven forlader os, Falill!
Der hører noget mere til;
Især naar denne Ven, paa vores Liste,
Er ikke blot den første, men den sidste.

    For at forstrøe en Sorg, som denne, giør man vel,
At gaae saa langt man kan poetisk fra Forstanden,
<i>At feie Rub og Stub Fornuften ud af Panden</i>,
Og er det mueligt, lee sig reent ihiel.

    Jeg efter Evne det vil giøre
I disse korte Afskeedsvers.
De vilde Dem til Graad, og ei til Latter røre,
Ifald De kunde læse dem paa tværs!<note>dem] Dem</note>
Thi, ak! min Ven! De vilde see og høre
Fortvivlelsen, som ligger i min Skierts,
Men det er ikke, hvad jeg har bag Øre;
Min Hensigt er, trods al min Hierteklem,
Endnu for sidste Gang at more Dem,
Jeg beder altsaa: læs dem ligefrem!

    Naturligviis til Afskeed først jeg takker
For al den Ære, De har viist
Her i <i>Paris</i> mig ufornemme Prakker,
Hvergang i Deres Selskab jeg har spiist,
Ved, Rang og Stand til trods, at gierne lide
Jeg sad, hvor helst jeg sad, ved Deres Side.
Det giorde mig, som af Naturen er lidt blye,
Jeg kan ei sige Dem, hvor krye;
Sær naar de havde Kiolen paa med Stiernen -
<i>Paris</i> nødvendigen jo maatte troe,
Trods min luslidte Frak, og mine spidse Skoe,
Jeg havde dit og dat i Pungen eller Hiernen.
Thi sielden har den store Verden seet,
Ved Nat og Dag, i Sorg og Gammen,
Som Ligemænd og Venner sidde sammen,
En <i>indisk Gouverneur</i> og en <i>Corsørsk Poet</i>.
Jeg troer imellem os det første Gang er skeet
Paa saa besynderlig fornemme Steder,
Og ved saa høifornemme Leiligheder,
Som, for Exempel, hos <i>Geheimeraaden</i> her,
Ved <i>Keiserkroningen</i>, ved <i>spanske Jordefærd</i>,
Ved <i>Hertuginders</i> Bord, ved <i>Deres eget</i> -
Betænk hvor høit mit Værd maa derved være steget!

    Men hvad er Æren imod Øl og Mad,
Naar man har Appetit, og gierne spise gad?
Og hvad er Øl og Mad, som eene Kroppen styrker,
For den, der Siælen frem for alting dyrker,
Mod en venskabelig, taalmodig Fiil,
Der ufortrøden kradser paa vor Stiil,
Saa længe til den faaer os reent af Munden,
Vort <i>Overhovedet</i> og vort i <i>Grunden?</i>

    O <i>Walterstorf!</i> jeg glemme kan engang,
Hvor høit De lod mig stige her i Rang;
Hvor tidt De gav mig Kaffee, Viin og Kage;
Hvor tidt i Deres Vogn De lod mig age;
Hvor tidt De mig forstrakte selv med Guld,
Og proppede min tomme Daase fuld -
Jeg det, og meget meer - thi jeg mig selv kan glemme;
Men aldrig glemmer jeg den venskabsfulde Stemme,
Der med en mageløs Taalmodighed,
Mig lod saa længe, lig et Ekko, høre
Mit <i>overhovedets</i> Afskyelighed,
Og mit <i>i Grundens</i> Overflødighed,
Til endelig en sand Medlidenhed,
Med Deres og mit eget Øre,
Mig tvang til en alvorlig Selvkritik,
Hvorved omsider bugt jeg fik
Med Satans-Engelen og Pælen i min Snak,
Der var mig bleven en Slags aandelig Tobak.

    Jeg ellers oekonomisk er med Tak,
Især til Dem, min Ven! som Takken hader!
Men denne haaber jeg, De mig forlader,
Naar jeg Dem Tingen giør lidt mere klar,
Og viiser Dem, hvor stor mig hin Velgierning var.

    I ni og tyve syndefulde Aar,
(Alt i det ellevte mig en Mandindes Ynde
Lod, om jeg husker ret, begynde,
Om ikke grovt, dog fiint at synde)
Jeg saa alvorlig, som en Synder det formaaer,
Arbeided paa, mig om at vende,
Og mine Lysters Herredom at ende.
Halvfemsindstive Gange, hver en Fest
I Aaret, satte sig min Siel til Hest,
Paa hin Samvittighedens Ganger,
Som danske Moralister kalder Anger;
Og vovede paa den en Dyst,
Mod Satansengelen, mod Syndsens Lyst.
Halvfemsindstive Gange vendte Siælen
Desværre Hælen;
Beelzebub vandt Seir, og jeg var lige nær
Med min Omvendelse; hvad siger jeg? i Grunden
Blev efter hvert et Slag mig Vanen dobbelt kiær,
Og Siælen til den søde sledske Mær,
Man kalder Synden, dobbelt bunden.
Jeg blev tilsidst af denne Riden kied,
Og selv af Gangeren, jeg reed;
Og slutted - ikke Fred, som dog saa mangen anden -
(Thi det forbød mig min Samvittighed)
Men - Stilstand dog paa nogen Tid med Fanden.
Ak! Stilstand! - Som De seer jeg stod paa Randen
Af min Fordømmelse! hvo veed?
Jeg havde maaskee ganske sluttet Fred,
Hvis De, min <i>Walterstorf!</i> var ikke falden ned
Af Himlen for mig med en anden
Bucephalus, end den, jeg hidtil reed;
Og paa hvis Ryg min Siæl fik Bugt med Fanden.

    <i>Skam</i> hedder den. Jeg raade vil enhver,
At ride den i Ledingsfærd
Mod hvadsomhelst for slemme Vaner,
Og Slendrianer.
At Alskens Synder ere Vaner blot,
Det veed enhver, som syndet har, ret got;
Og, om man har en slig i Hiertet, eller Munden,
Det kommer ud paa eet i Grunden.
Hvo sig kan vænne fra et Mundheld i sin Snak,
Kan ogsaa vænne sig fra Snuustobak -
Fra Drik - fra Spil - fra Vers for Urteboder -
Ja selv fra Kiærlighed - og Fanden og hans Moder.

    Nu mærker De, hvor jeg vil hen -
Tak skee den røde Kindhest, De mig sendte,
Hvorpaa jeg lykkelig bestred
De Mundheldheste, som min Tale skiændte,
Langt fra med Satan nu at slutte Fred,
Jeg, efter opsagt Stilstand, ham bekriger
I hvad jeg giør, og tænker, eller siger;
Og slaaes bestandig, saa det er en Lyst,
Med alle hans Pandurer i mit Bryst;
Thi nu <i>jeg</i> ikke blot, men <i>han</i> og stundom viger.

    Dog lad mig ikke glemme, hvad især
Jeg burde stride mod, (blandt mine Slendrianer
Og alle mine syndefulde Vaner,
Den allerværste noget nær)
Den nemlig: med for megen Snak at kiede! -
Jeg skamfuld bryder overtværs
Mit Afskeedsvers:
Vig bag mig, Satan, flye, forsvind, du Leede!

    Reis lykkelig, min <i>Walterstorf!</i> min Ven!
Og Reisen vorde Dem forsødet
Ved Tanken: Jeg har trukket <i>Baggesen</i>
Apostelens bekiendte Pæl af Kiødet;
Og voldt, at han paa nye til Kamp uddrog
Mod Satansengelen, som ham med Næve slog.
</body>
</poem>

<poem id="baggesen2002032013">
<head>
   <title>Tausheden</title>
   <subtitle>
      <line>Til Grev Adam Moltke</line>
      <line>(1805)</line>
   </subtitle>
   <toctitle>Tausheden</toctitle>
   <indextitle>Tausheden</indextitle>
   <firstline>Du klager, at jeg skriver alt for lidt</firstline>
   <notes>
      <note>Teksten følger <i>Skiemtsomme Riimbreve</i> (1807), side 309-13.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Marly</small></nonum>
    Du klager, at jeg skriver alt for lidt
Paa nogen Tid, især til Norden;
Og at min Taushed gaaer saa vidt,
At næsten ingen veed, hvad jeg er vorden,
Og hvor, og om jeg end er til paa Jorden?
Jeg, som tilforn (maaske kun alt for tidt)
I Skrift, og selv paa Prent, lod hele Verden vide
Hvad i den lille Rummets Prik,
Mit Væsen fylder, foregik,
Indtil det mindste Solens Straalestik,
Og Maanens, eller blot en Stiernes, Blik,
Kort: min Sankthansorms-Lyst, og min Sankthansorms-Qvide -
Jeg nu, da Jorden brager fiern og nær,
Mens alle Himmelens og Helveds Tordner knittre,
Da Lysets Engle selv, og Mørkets Aander zittre,
Mens Throner styrte hist og her,
Og Templer falde her og der,
Og alle brøle, hyle, skrige, sukke,
Ei høres meer med mindste Lyd at mukke;
Men tier qvær?

    Jeg kunde svare Dig: at <i>Nationers Smerte</i>
<i>Er alt for stor for mig og for mit lille Hierte</i> -
Jeg kunde svare Dig: at <i>Faldet af et Huus</i>,
<i>Der dræber Mennesker, ei mærkes af en Muus</i> -
Jeg kunde svare Dig: at Stormene, som bruse
Paa Tidens Ocean, og Tordnerne, som knuse
Hvert Rummets Field, ei høres af min Muse -
At, den saa lidt, som Ormen i sit Læ,
Og Glimmerfnugget i sit raadne Træ,
Fornemmer Jordens Poles bange Knagen,
Og Axelens forfærdelige Bragen;
Men det er ikke ganske sandt -
Jeg føler rigtig nok ei Skiælvet i det Heele,
Men dog et lille Stød iblandt.

    Aarsagen, hvis jeg ei min Følelse vil deele,
Som før jeg deelte den, i Alvor og i Skierts,
I Skrift og Tryk, i Prosa og paa Vers,
Med een og anden af de kiære Mænd og Koner,
Der gierne høre mine svage Toner,
Er reent ud sagt, min <i>Moltke</i> den:
At jeg er <i>Din</i> og <i>deres</i> Ven.
Og Følelsen, jeg har ved alle disse Løier,
Mens hele Verden skraaler, skriger, støier,
Er saa fortræden og kiedsommelig,
At jeg med den kun vilde plage Dig.

    O! lad mig tie! lad min Pen forstumme!
Forfør mig ei til høit at raabe: Vee!
Og lok mig ei til overlydt at lee!
Tillad mig ei engang at brumme
Det mindste Muk,
Det mindste Suk!
Thi lod jeg mig, den Dag i Dag, forlyde,
Med hvad jeg troer
Om Færdselen i Syd, og Færdselen i Nord,
Og overhov'det om vor hele Jord,
Du vilde det, som Ven af <i>den</i> og <i>mig</i>, fortryde!
</body>
</poem>

<poem id="baggesen2002032011">
<head>
   <title>Sprog-Smørrebrød.</title>
   <subtitle>
      <line>Til den franske Legations-Secretair Desaugiers, i Kiøbenhavn</line>
      <line>(1806)</line>
   </subtitle>
   <toctitle>Sprog-Smørrebrød.</toctitle>
   <indextitle>Sprog-Smørrebrød.</indextitle>
   <firstline>O Du, som, deelende den Fred</firstline>
   <notes>
      <note>Teksten følger <i>Skiemtsomme Riimbreve</i> (1807), side 314-20.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Marly</small></nonum>
    O Du, som, deelende den Fred,
Vort kolde Nord oplives ved,
Mens Syd og Vest og Øst i Surturskampen med
Den jordomslyngende, havstrakte Midgaardslange,
Er Rov for Tvedragt og Uroelighed,
Og alleslags Elendighed,
Min <i>Desaugiers</i>, som, med en <i>Nasos</i> Fied
Blandt <i>Geter</i>, vanker om i <i>Gothers</i> Bøgegange,
Og <i>Cæsars</i> Priis og <i>Middelhavets</i> Sange
Begeistret toner hist paa <i>Sundets</i> Bred,
Mens jeg, lyksalig i Dit Øie,
Misundet næsten af det hele Nord,
Og sikkert af den halve Jord,
Paa een af <i>Seinens</i> viinbekrandste Høie,
Nær Verdens Hovedstad, og vor besiungne Helt,
Opslaaer min Sanggudindes Telt!
Tør jeg Dig danske Vers fra Frankrigs Pindus sende?
Og vil Du, ved at læse dem,
Langt fra Dit eget elskelige Hiem,
Deri med patriotisk Lyst genkiende
Den Lethed, som kun i Dit Modersprog,
Ved Bredden af den stille Seine,
Opnaaedes heel af <i>Lafontaine</i>,
Hvorefter hidindtil omsonst man jog
Hvert andetsteds, i Vers, som, lette nok at giøre,
Var derfor ikke lette just at høre?

    Du læser, haaber jeg, det Danske dog?
Om intet andet, saa Aviser?
Hvis af en Hendelse Du skulde svare: Nei!
Jeg derfor dog aldeles ei
Mit Haab, at læses og forstaaes af Dig, forliiser.
Thi jeg min bundne Stil i disse, kun for Skiærts,
Og Rimets Skyld, saa kaldte Vers,
Troer (uden alt for meget den at rose)
Langt mere let end <i>Berlingsbrødres</i> Prose -
Med Berlings Brødre meener jeg en Hær,
Ei blot af Ænder i Parnassets Gadekiær,
Men selv af Frøer i Parnassets Tørvemose,
Hvis Snaddren, Qvækken, Sang, og andet sligt,
I Kiøbenhavn man kalder, troer jeg, <i>Digt;</i>
Fordi det er saa folkeligt,
Saa ligefremt, og saa begribeligt
Som Fod i Hose.

    Hvis altsaa, hvad Du hidindtil faldt paa
(For Dig engang iblandt at øve noget
I Danske Sproget)
At læse, ned ei vilde gaae;
Hvis Bugt med <i>Dagen</i> selv Du ikke kunde faae -
Du lade Dig af saadant ei forskrække!
De Vers, som jeg har trukket ud og ind
Med Lafontainisk Egensind
I lange Liniers og kortes Række,
(Hvis blot en halv Snees Ord af Sproget alt Du veed)
Som Smørrebrød, min Ven, vil glide ned.

    Sandt nok! Du vil og intet andet finde
For dennesinde:
Den lille Gave, jeg tør byde Dig
Paa dansk, er saare tarvelig.
Men et Glas Vand, naar man er tørstig, smager,
Og naar man hungrig er, man selv i Nød,
Med bare Brød
Til Takke tager!

    Jeg haaber snart, min ædle franske Ven,
I <i>Tomi-Kiøbenhavn</i> at favne Dig igien:
Hvo veed, maaskee jeg der Dig bringer nogle Kager,
Af dem, som man til Juulehøitid bager,
Paa Musebierget i vort Nord,
Til Giengield for den ypperlige Tærte,
Som Du mig i Din <i>Sang om Peleus Søn</i> forærte,<note>* <i>La Colère d'Achille.</i> Den bedste Oper, jeg kiender.</note>
Og som engang den hele Jord,
Til Din, og alle franske Musers Ære,
Vil under tusind Bravoraab fortære.
</body>
</poem>

<poem id="baggesen2002030401a">
<head>
   <title>Noureddin til Aladdin</title>
   <subtitle>Til Digteren, Adam Øhlenschläger, i Paris</subtitle>
   <toctitle>Noureddin til Aladdin</toctitle>
   <indextitle>Noureddin til Aladdin</indextitle>
   <firstline>Du har da fundet den, min Adam! den, jeg søgte</firstline>
   <notes>
      <note>Teksten følger <i>Skiemtsomme Riimbreve</i> (1807), side 321-37.</note>
      <note>Digtet spiller på Oehlenschlägers ,,Lystspil'' <i>Aladdin</i> fra<a work="oehlenschlaeger/1805">Poetiske Skrifter</a> (1805).</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Kiøbenhavn d. 14de Nov. 1806</small></nonum>
    ,,Du har da fundet den, min <i>Adam!</i> den, jeg søgte
Med Alvors dybe Grublen, med
Utrættelig Arbeidsomhed,
Fra Sol gik op, til Sol gik ned,
Blandt Torne og Tidsler, i blodige Fied,
Med glødende Pande, med strømmende Sveed,
Mens Hindring og Fare min Stræben forøgte!
Du har da fundet den, jeg søgte,
Fra Sol gik ned, til Sol gik op,
I Afgrundens Skiød, og paa Klippernes Top,
Med frysende Hierne,
Ved Glimt af vor Nordpols bestandig urokkede Stierne,
Med iisnende Bryst,
Ved Smiil kun af Maanens veemodigen vexlende Lyst,
Allene, blandt Skygger, ufavnet, ukyst,
Hvor alt i Naturen var tyst -
Ja! Du har fundet den, jeg klarlig skued
I hver en Slum, i hver en vaagen Drøm,
Naar varm af Andagt, skiønheddrukken, øm
Af kiælen Elskov, henrykt, Siælen lued
I sin Begeistrings underfulde Strøm,
Skiøndt Død i hvert et Bølgeslag den trued -
Ja! Du har fundet den, jeg stirred paa
Bestandig, mellem alle Livets Dampe:
Den gamle, hellige, forunderlige Lampe,
Som i Naturen dybt nedgravet laae,
Og som jeg arme Trold, med bundne Hænder,
Ei kunde naae.

    Med Fryd, min <i>Adam!</i> jeg Dit Fund erkiender.
Og skiøndt Du fandt, hvad Du har aldrig søgt,
Som Lykken eene findes kan, i Blinde;
Skiøndt Du, naar jeg har gravet, kun har spøgt;
Og skiøndt Du, som et Barn, end staaer derinde
Blandt Underjordens diamantne Træer,
Din Undergang endnu, som forhen nær,
Endnu fortryllet meer af Hulens falske Glimmer,
Med Himmellampen i din Haand,
End af dens ægte, fast umærkelige Skimmer,
End ei, som jeg, erkiendende dens Aand;
Skiøndt, hildet end af Barnets Ledebaand,
Blandt Middelaldrens Hvelvinger og Buer,
Du famler efter Liv i Sølvets Mund,
Ambrosia i æbledannet Guld,
Og Nektar i saphirne Druer;
Skiøndt Du er end det Brogede for huld;
Skiøndt Du har fyldet alle Dine Lommer
Med Schlegelpærer og med Tieckske Blommer,
Og propper Buxefikken alt for fuld
Af Göthes underjordiske Granater,
Imens Din skiønne runde Hattepuld
Fiirkantes af et Calderonsk Theater &mdash;<note>Den store spanske skuespilsforfatter Calderon (1600-1681) skrev fortrinsvis firefodede trochæer</note>
Skiøndt Lampen Du med Haan har puttet i
Belæsselsen af alt det andet Skramlerie -
Skiøndt, havde Du betænkt Dig meget længe,
Du maaskee ganske havde ladt den hænge -
Saa dog - Du har den eengang - og dens Aand
Er Din, min <i>Adam!</i> og Din Ven, som ledte
Forgiæves efter den, og, mens Du spøgte, svedte,
Med Vellyst rækker Dig sin Haand.

    Aladdin Adam Øhlenschläger!
Noureddin Baggesen, ukiendt med Svig,
Uegennyttig, umisundelig,<note>Uegennyttig, umisundelig] Uegennyttig  umisundelig</note>
Froe, hos sin Ven at see den Skat, han ønskte sig,
Opkalder Dig:
Aladdin Adam Øhlenschläger!
Ved Lampen! ved Naturens Tryllebaand!
Ved Lampen! ved den aldrig seete Haand!
Ved Lampen! ved den Piil, som saarer og som læger!
Ved Lampen! og ved Lampens Aanders Aand!
Stig op af Hulen under Jorden!
Hør Luftens rene Storm og Himlens høie Torden!
Slæng bort de gamle Ledebaand;
Kast bort de tydske Snurrepiberier!
Behold kun Lampen i den ene Haand,
Og ræk Din Ven den anden! - Stormen tier,
Og Tordenen forstummer - Solens Sang
Opkalder Dig, i alle Stierners Klang,
Til Lampens Aanders høie Harmonier!
Stig op! stig op!
Høit! høiere! til Bierget! til dets Top!
Der sæt Dig, Lykkelige! ved min Side!
Og jeg, som ikke Lampen har, men veed
Om Lampens Brug, og Lampens Aand, Beskeed,
Vil lære Dig, dens Kobberrust at gnide!'' -

    Saa raabte Dig min hele Siæl,
Saa tonte Dig mit fulde Hierte,
Sophias Broder! da jeg (skiøndt en fæl
Og skummel Tvivl endnu mit Bryst fortærte)
Din dybe Gang, med tydske Rangler paa,
I Morgenlands Vidunder-Huuler saae,
Og skimted Dig i Eddas Mørke spøge
Blandt Norges Graner, og blandt Herthas Bøge;
Og, følgende med stadigt Blik Dit Fied,
Dig øined nær det underfulde Sted,
Hvor Lampen, jeg har søgt, laae gravet ned.
Hvor fulgte jeg Dig paa de vilde Gange,
(Fra første Gang, jeg saa Dig, var jeg Din;
Og hver Triumf, Du nød, som Digter, min!)
Nu fuld af Haab, nu tvivlende, nu bange!
Hvor zittred jeg, mens Dine mange lange
I Alskens Toner stemte vilde Sange
Mig døvede, ved næsten hvert Dit Skridt -
Til endelig jeg saae Dig, midt i Dampen,
Imellem Gøglelys Dig nærme Lampen!
,,O!'' raabte jeg - og græd - og slængte hen
Min, ak! af ingen Aand adlydte Pen -
,,Nu griber han - nu har - nu har han den -
Nu har han Lampen! Allah være lovet!
Vel har jeg trællet, medens han har sovet;
Men ligemeget! hans Letsindighed
Er mere værd i Lampens Konges Øie,
End al min Tanke, Sindighed, og Møie:
Jeg vil mig over hans Triumf fornøie!
Mig venter andensteds en anden Salighed.'' -

    Du hørte dybt i Hulen ei mit Raab -
Du gik belæsset med de tunge Steene
Din Gang i tusind og een Nat allene;
Dog steg nu alt med hvert Dit Trin mit Haab,
Alt som Du hæved Dig, og - Under over Under! -
Ei meer en rød og hvid, glathaget Dreng,
Der efter alle Frugter greb i Fleng;
Men alt en Mand med Skiæg, jeg saae Dig, i Vaulunder,<note><i>Vaulundurs Saga</i> udkom sammen med <i>Aladdin</i> i <a work="oehlenschlaeger/1805"><i>Poetiske Skrifters</i></a>.</note>
Ved Hielp af gamle Mimers egen Stav
At velte Steenen fra Din mørke Grav
Med vældig Kraft. Ei fandt jeg længer nødig,
At hielpe Dig; min Arm var overflødig:
Knap var Du med den hele Krop
Af Hulens Aabning kommet op,
Saa skued jeg Dig, henrykt, selv at gnide
Din underfulde Lampes rette Side,
Og høi og herlig stod Du, med et Hop,
Som <i>Hakon Jarl</i> paa Fieldets Top.

    Vær hilset her, hvis ei mit Øie svigter,
Hvis Du bevarer Dig for Fald,
Vær hilset af den ældre Broder-Skiald,
Med høie Bifaldshymners Jubelskrald,
Som Danmarks Melpomenes største Digter!

    Forlad, min <i>Adam!</i> at et Øieblik
Jeg tvivled om Din Seier, trods den Styrke,
Du, fremfor tusind andre fik,
Til Aandernes Natur i Shäkespear's Spor at dyrke;
Fordi jeg længe fandt Dig ei
Paa den af Grækenland og Evigheden
Erkiendte Kunstens rette Vei!
Jeg Dig tilgiver, stolt beskeden,
Engang at have ærgret Dig
Derover, at Du nogensinde mig
Har kunnet holde for endog en lille Digter.
Jeg kunde svare Dig: saa langt vi troe,
At kunne øine begge to,
Os begge to maaskee vort Øie svigter;
Men dette svarer jeg Dig ei -
Ved hvad jeg grunded paa, ved alt, hvorpaa Du grunder!
Ved Emma! ved Aladdin og Vaulunder!<note>Baggesens digt <xref digt="baggesen200111101"/> var det af alle hans arbejder, digteren selv satte højest.</note>
Ved Hakon! og ved Parthenäis! nei!<note>,,Parthenäis'' er titlen på et fortællende digt på tysk af Baggesen.</note>
Vi to, hvis og erkiendt af ingen anden,
Erkiende, skatte, føle dybt hinanden:
Dit Øie straaler Castors Ild i mit;
Mit Blik henlyner Pollux Glands i Dit.
Er Dit og mere vildt, mit mere blidt at skue,
Saa tindre begge dog af Himlens rene Lue!
Naar hver sin Yndlingslæser drømmer sig,
Den eene, som opveier Millioner,
Og Guden i vor Bryst, som over Mængden throner,
Med Sangens Jødepublikum forsoner,
Jeg tænker Dig, og Du erindrer mig;
Og Rosen i den Krands, os Danmarks Døttre binde,
Os begge rækkes af den samme Læserinde.<note>Nemlig af Oehlenschlägers søster, Sophie Ørsted.</note>

    Modtag, med dette Broderkys, min Haand!
Og glem de blinde Puf vi gav hinanden,
Miskiendende hinandens Aand,
Et Øieblik forledt af Fanden,
Der, dum og nedrig, gierne sætter Splid,
Saasnart han seer sit Ram, imellem Vid og Vid,
Og fører selv Guds egen Søn paa Randen
Af Stoltheds og Forfængeligheds Dyb,
Selv Himlens Herre hviskende sit: ,,<i>Kryb.''</i>

    Trods ham, og alle hans, vi elske vil hinanden,
Som Castor, og som Pollux elskte sig,
Jeg, vexelviis, i Himmelen med Dig,
Du vexelviis i Helvede med mig,
Jeg glad med Ynglingen, Du froe med Manden;
Og Lygtemændene, som under vore Fied
Opklavre, sparkende hinanden ned,
See, høit paa Toppen, studsende derved,
Aladdins og Noureddins Fred,
Og gaae ved dette Særsyn fra Forstanden!

    Hvor dybt, min <i>Adam!</i> føler jeg Dit Savn
Her i mit Haabs og min Erindrings Havn!
Snart iler jeg til Dig, og til en elsket Mage
Fra Hiemmet, og dets beste Blomst, tilbage,
Til Aanders Helvede, til hint <i>Paris</i>,
Som <i>Hun</i> og <i>Du</i>, trods al dets tomme Huulhed,
Og al dets ydre Skals forgyldte Fuulhed,<note>Skals] Skats</note>
Mig ville danne til et Paradiis.
Der skal Du af min glade Læbe høre,
Hvad i et Brev jeg ei kan heelt udføre -
Der skal jeg, i Din Favn, fortælle Dig,
Hvad Salighed, jeg troer der venter mig,
Naar jeg har kæmpet alle mine Kampe!
Dig vinker i Din Lampes Aanders Dands
Paa Fieldets Tinding Evighedens Krands;
Jeg vandrer end, skiøndt ei blandt Dalens Dampe,
Forsigtig, varsomdristig, uden Lampe;
Min Gang mod Banens store Maal er seen;
Men stadig, lige, tryg, paa begge Been.
Dog hvad jeg finder, efter mange Kampe,
(Ifald jeg ellers finder een)
Det bliver neppe <i>den forunderlige Lampe</i>,
Men ventelig <i>Vaulunders Steen</i>.
</body>
</poem>

<poem id="baggesen2002032012">
<head>
   <title>Taksigelsen</title>
   <subtitle>
      <line>Til min Recensent</line>
      <line>(1806)</line>
   </subtitle>
   <toctitle>Taksigelsen</toctitle>
   <indextitle>Taksigelsen</indextitle>
   <firstline>Man tvang Dig, trods Din Mistroe til Din Evne</firstline>
   <notes>
      <note>Teksten følger <i>Skiemtsomme Riimbreve</i> (1807), side 338-41.</note>
      <note>Recensenten er Claus Pavels (1769-1822), senere biskop i Bergen.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Kiøbenhavn</small></nonum>
    Man tvang Dig, trods Din Mistroe til Din Evne
At dømme <i>Sagen</i> selv, end sige meer,
<i>Poeter</i> for Din Domstol at indstevne,
Og mig, Din ubekiendte Ven, blandt fleer.
Hvordan Du ved de andre Dig har skillet,
Og baade dem og Sandhed tilfredsstillet,
Det veed jeg ei; det la'r jeg staae derhen -
Men <i>mig</i> i lærde Efterretningen
Om <i>første Bindet af Jens Baggesen;</i>
Du har behandlet strængt, og dog, som Ven;
Og, med en <i>Salomons</i> og <i>Sancho Pansas</i> Viisdom,
Foreent i Recensionens <i>Kiendt for Ret</i>
(Hvad sandeligen ikke var saa let)
Venskabets Skaansel med Kritikens Iisdom.
Du fandt mit Bind, som hvert et andet, deelt:
En Blanding af det gode, og det slette -
Umuelig turde Du det rose heelt,
Og, ak! Du fandt det mindste godt - med Rette!
Sex og halvfemsindstyve Stykker smaa,
Hvoraf de <i>sex</i> maaskee, for ei at lyve,
(Thi mueligt disse selv kun ere saa som saa)
Er just som slige Digte være maae;
Og Fuskerier de <i>halvfemsindstyve</i>. -
Hvad var at giøre her, for med en stræng Kritik
Mig ei aldeles at tilintetgiøre?
Og dog ei heller just at sætte Klik
Paa eget skarpe Syn og fine Øre?
Du traf det, ædle <i>Claus</i>, Du traf det paa en Prik!
For mig at blege hvid, og ei Dig selv at plette,
Du dadled hvad var got, og prisede det slette,
Saa jeg paa den Maneer dog et <i>Accessit</i> fik.

    Men, mellem os, skiøndt denne Slags Kritik
Giør baade Dig og mig i visse Maader Ære,
Du giorde, troer jeg, bedre dog,
Ifald Du holdt Dig til Din Bønnebog,
Og lod Poeter, som Du ei begriber, være.
</body>
</poem>

<poem id="baggesen2002032002">
<head>
   <title>Forespørgselen</title>
   <subtitle>Til Assessor A. S. Ørsted</subtitle>
   <toctitle>Forespørgselen</toctitle>
   <indextitle>Forespørgselen</indextitle>
   <firstline>O Du, som veed at dømme hver en Sag</firstline>
   <notes>
      <note>Teksten følger <i>Skiemtsomme Riimbreve</i> (1807), side 342-48.</note>
   </notes>
   <quality>korrektur1,kilde,side</quality>
</head>
<body>
                                                      <nonum><small>Kiøbenhavn</small></nonum>
    O Du, som veed at dømme hver en Sag,
Saavel ved Hoffet, som i Staden,
Hvis Mandag er en evig Dommedag
For Folk paa Marken og paa Gaden;
O Du, som kiender Retten for og bag,
Og veed hvor vidt enhver, med sammes Velbehag,
Tør vove sig i Giøren og i Laden!
Tillad at jeg, mens det er Tid endnu,
Din Forudkiendelse mig i en Sag udbeder,
Hvori jeg tænker paa med Gru,
At kunne have syndet uden Hu,
Og stødt lidt an imod, om ikke stødt itu
Een af de tredive Samvittigheder,
Som, efter Obelizes Alphabet,
Bør findes, selv hos en Poet.

    Historien, min gode Ven, er denne:
Jeg i en Tid af to og tyve Aar,
Fra Vintren fiir og fiirs og til i Gaar
Har dyppet fyrretive spidse Penne
Paa min Maneer, i eget Blæk,
Og dermed skrevet rolig væk,
To Sneese skiemtefulde Breve,
Hvori jeg ingenlunde tænkte paa,
Hvad i Forordninger maaskee kan staae,
Som maaskee siden trykte bleve,
Som end maaskee vedlige staae,
Og som maaskee, hvad veed jeg? evig leve.

    Jeg disse Breve samlet har,
Og trykt, min Fâr!
Hvorfor? - Ja! hvorfor skriver man, og maler?
Og hvorfor synger man, og tænker man, og taler? -
For sig og andre Tiden at forslaae;
For noget dog paa denne Jord at giøre -
Slaae Folk ihiel, i Retten gaae,
Sye Støvler, brænde, brygge, bage, kiøre,
Og hvad man ellers giør, som saa,
Vi ikke alle kunne giøre -
Enhver giør sit;
Og jeg, idet jeg eet og andet Stykke
Lar trykke,
Giør, efter fattig Evne, mit.

    Trykt er det altsaa; men nu kommer Knuden:
Der findes hist og her en Smule Skiemt deri;
Og jeg er uvis, om i vores Poesie,
Skiemt er, paa Grund af nogen Lov, forbuden? -
Jeg skulde næsten troe det; thi jeg seer,
At fra det nye Aarhundredes Begynden,
Trods gamle Fristeren, og Arvesynden,
Og alt det løierlige, som dog skeer,
Saa got som før, slet ingen skiemter meer,
End sige - leer.

    Jeg udenfor mit Fødeland har levet
I længer Tid, end nødig var,
For reent at glemme, hvad vel aldrig lært jeg har;
Meddeel mig derfor i et godt prosaisk Svar
Hvad om poetisk Skiemt i Loven findes skrevet.

    Som sagt, trods min Uskyldighed,
Og trods den inderlige Siælefred,
Som grunder sig derpaa - den Alvor, som jeg læser
Paa næsten alle Hovedstadens Næser,
Den overhaands Afholdenhed fra <i>Skiemt</i>,
Og Spøg, og Skiærts, og hele Resten,
I hvad der skrives, for at more Næsten,
(Saa stor, at Ordet selv alt synes glemt)
Mig kunde fast den lille Frygt indjage,
At Skiemt forbuden er i vore Dage,
Selv, ikke blot i Prosa, men i Vers.
Den Skiemt, at sige, som hver ærlig Jyde,
Fra Holbergs Tid, har vant sig til at nyde
Paa langs og tvers -
Hvoraf saa gierne jeg i disse Breve,
Lod noget op paa nye, hvis det tillades, leve.

    Dog vil jeg haabe, det er blot en panisk Skræk,
(Den værste rigtig nok, naar <i>Pan</i> man kiender,
Og veed hvad, ved hans Død paa Jorden hender)
Og bliver altsaa ved, at lade trykke væk,
Indtil Du Svar paa dette Brev mig sender,
Hvormed jeg venteligen siger Stop
Til Musens skiemtende Galop;
Den ei mod Vinden gierne længe rider,
Mindst mod Sydvest ved Juletider;
For megen Regn og Rusk og Snee og Slud,
Den standse kan, saa godt som Lovens Bud.

    Jeg lidt alvorlig alt at blive selv begynder,
Og ender, er jeg bange for, med Graad,
Hvis, inden Sielens Pels mig bliver alt for vaad,
Jeg med at døe mig ikke skynder.
</body>
</poem>

<poem id="baggesen2002032006">
<head>
   <title>Min Skygge</title>
   <subtitle>
      <line>Til mine Venner</line>
      <line>(Ved min Afreise fra Kiøbenhavn, den sidste Novemb.)</line>
      <line>(1806)</line>
   </subtitle>
   <toctitle>Min Skygge</toctitle>
   <indextitle>Min Skygge</indextitle>
   <firstline>I faa, som end tilbagebleve</firstline>
   <notes>
      <note>Teksten følger <i>Skiemtsomme Riimbreve</i> (1807), side 349-56.</note>
   </notes>
   <quality>korrektur1,kilde,side</quality>
</head>
<body>
    I faa, som end tilbagebleve,
Blandt dem, som elskte mig engang,
Til hvem jeg ikke blot i overgivne Breve,
Men i hvert Qvad, mit Hierte sang,
Mig overgav med Venskabs hele Varme,
Med patriotisk Lyst;
I, som modtoge mig med Broder-Arme
Paa Herthas moderlige Kyst;
I, som saa huldt erindrede de Dage,
Da jeg med Eder sang og loe;
Og, som saa venligen mig kaldte tidt tilbage
Til Hiemmets blide Roe;
I Venner og Veninder, som saa gierne
Jeg havde deelt hver Graad og Latter med;
Fra hvem min Skiæbnes underlige Stierne
Mig rev, i legemlig Landflygtighed,
Til Digterlivets Hovedpandested!
Modtager end engang min venskabsfulde Skygge
Med aandelig Velvillighed,
Og patriotisk Giæstfrihed!
Og, mens i Hiemmets Favn I leve trygge,
Og glade nyde Livets Fred
I Hegn af Herthas tætte Bøge,
Bedækt af <i>Asa-Fredriks</i> Skiold!
Tillader, inden Eders Vold,
Min Aand endnu, som før, i Axels Stad at spøge!
Og I, som jeg ei Venner nævne tør,
(Skiøndt mangen anden Patriot det giør)
Medborgere, Velyndere, Bekiendte!
Hvoraf adskillige, for mig at see,
Gik (siger man) i mangt et Assemblee,
Til mangen Frokost, og til mangen Thee,
Hvor man mit Gienfærd muelig kunde vente, -
(For ei engang at tale om,
Til offentlige Samlingssteder,
Hvor jeg formodentligen kom,
Som hver en anden Povl og Peder)
Modtager i mit sidste Flyve-Brev,
Undskyldningen for min Usynlighed i Staden,
I <i>Kongens Haves</i> Overdrev, -
I Kirken - i Theatret - og paa Gaden -
I Consul <i>Wests</i> berømte Gallerie -
Ved Bostonsbord - hos <i>Comestabili</i> -
I <i>Harmonien</i> - hos de spæde,
Som lære comisk lee, og tragisk græde -
I <i>musicalsk Academie</i> -
I Forgemakkerne - hos <i>Raus</i> - hos vore Raader,
Af tredde Classe, hos de nye Naader,
Af fierde - og hos Kiøbmand <i>den</i> og <i>den</i>,
Hvor skikkelige Folk dog gierne komme hen,
For Padderne med Skiæl at spise lære,
For Selskabs Skyld, og for at ha' den Ære -
Jeg selv og havde gierne havt en slig,
(Thi hvilken løs, og hvilken bunden Digter,
Trods hvert et andet Maal, hvortil han sigter,
Er ikke lidt forfængelig?)
Jeg havde gierne viist mig paa de Steder,
Hvor Folk af Levemaade, Folk af Stand,
Og Folk af, hvad det ellers hedder,
Man snakke sammen høre kan,
Og spille, drikke, spise, see, med mere,<note>spise,] spise</note>
Som de tillader en Poet,
Der har Paris og London seet,
At observere -
Jeg havde gierne hørt vor søde Harmomie;
Jeg havde gierne hørt de haabefulde spæde
Paa Hoftheatret lee og græde,
Og seet lidt oftere vor Consuls Gallerie;
Jeg havde gierne Tidens Traad lagt sammen,
I mangt et Søndagsselskabs Fryd og Gammen;
Især jeg havde gierne seet lidt fleer
Af disse skiønne Speile, Stole, Borde,
Pianoforter, Canapeer,
Og Senge, Vogne, Heste, Sadler, Giorde,
Huusfrøkner, Fruer, og Livreer,
Som man (foruden eet og andet,
Det vel var værd, derfor tre fire Miil at gaae)
Venskabelig indbød mig paa,
Saavel i Byen som paa Landet -
Jeg havde gierne taget Deel
I Fædrelandets Selskabssaligheder,
Saavel som Povel og som Peder,
Ifald, som Peer og Povl jeg havde været heel.
Men ak! jeg var kun halv, og neppe det tilfulde;
Totreddedeelen af den <i>Baggesen</i>,
Som gik i disse Breves Riim igien,
For længe siden ligger under Mulde -
Den Rest af Selskabs-Liv, ham levnet blev
Fra den Tid af, han reent gik fra Forstanden,
Og ganske sig med Hud og Haar forskrev
Til Phøbus - somme sige Fanden -
Er ikke værd at vises frem
Selv udenlands, end sige, i hans Hiem.
Han er en Skygge blot af alt hvad han var paa Jorden -
(Hans Verden var desuden aldrig der)
Og ak! desværre, her i Norden,
Han kun en Skygges Skygge er.
Hans Aand forlader aldrig Danmarks Have -
Den spøgte, Venner og Veninder! her,
Og spøge skal den end paa Fædres Grave,
Saa længe Sangens Guddomsbliv
Opholder Resten af hans underlige Liv;
Men legemlig usynlig er han vorden
For, ak! maaskee for evig, her paa Jorden.
</body>
</poem>
</workbody>
</kalliopework>
