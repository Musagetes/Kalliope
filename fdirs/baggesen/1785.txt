CVS-TIMESTAMP: $Date$
VQ:korrektur1,kilde,side
VN:Stavemåde og tegnsætning følger samvittighedsfuldt originaludgaven, kun indlysende fejl er rettet og i alle tilfælde med originalens ordlyd anmærket i digtnoten, så læseren selv kan vurdere rigtigheden af en rettelse. Citationstegn er undtagelsesvist blevet rettet og tilføjet stiltiende, da det ellers ville føre til noter ud for stort set hver replik (man tog særdeles let på den slags), men ingen steder er der dog tvivl om hvem der siger hvad. Vi har ikke medtaget den 18 sider lange liste af subskribenter, begyndende med Hans Majestæt Kongen og sluttende med en Hr. Luytkis, toldforvalter i Tronheim. Alle noter med foranstillet * er forfatterens egne.
VP:1785-p1.jpg%Titelbladet til <i>Comiske Fortællinger</i> (1785).<br>,,Comiske / Fortællinger / af / Jens Baggesen. // --- Ubi qvid datur otî / Illudo chartis; hoc est mediocribus illis / Ex vitiis unum. - / Horat. // Kiøbenhavn, 1785. / Trykt hos August Friderich Stein.''


I:baggesen2002100301a
T:Fortale
TYPE:prosa
N:Teksten følger <I>Comiske Fortællinger</I> (1785), side i-iv. (Fortale-siderne er ikke nummerede, hverken med romertal eller arabertal.)

Ikke blot at imodtage, men ogsaa efter Evne at meddeele Glæde, er en Pligt, som ingen fra Monarken til Betleren bør forsømme. Vort Liv og vore fleeste Glæder i Livet har sat og sætter os daglig i Gield til vore Medmennesker; det bør være vor Bestræbelse, at betale noget deraf, om det end skulle blot skee ved at give dem en uskadelig Tidsfordriv.

    Lyst til at opfylde denne Pligt saa nøie, som det var mig mueligt, bragde mig tidlig til at undersøge, hvortil jeg havde mindst Udygtighed. De skiønne Videnskaber, og iblandt disse fornemmelig Poesien, henreve mig. Jeg ønskede brændende, at det maatte være dem, jeg med meest Held kunne opofre mig; prøvede mine ringe Kræfter dertil; og, da det ikke var mine Venner eller mig selv, som kunde bestemme deres større eller mindre Svaghed, forelagde jeg mine smaa Prøvestykker den store Dommer, Publicum.

    Blot at blive tilgivet og taalt af dette, er sødt for den unge frygtsomme Digter. Jeg berusede mig ganske af den Nectar, jeg smagte i mine Landsmænds Overbærelse; jeg vilde giøre mig samme mindre uværdig - og dette forledte mig til at udarbeide noget meere.

    Jeg valgte den muntre fortællende Poesie, ikke fordi jeg følte større Tilbøielighed til den end til den alvorlige; men fordi jeg virkelig leed mindre, hvis mine Forsøg mislykkedes. Det gaaer den uheldige Digter som Aben i Fabelen: Quo altior eo turpior. Frygt for <i>Icars</i> og hans poetiske Brødres Skiebne, og Lydighed imod <i>Horazes</i> Versate diu, giorde, at jeg heller vilde begynde med at fortælle, end med at synge.

    Saaledes vover da denne lille Bog, at giøre sin Opvartning for dig, o Publicum! Nedkastet for din Throne vil den enten anbefale eller beskiemme sin hidtil meget ubekiendte Forfatter, enten tilveiebringe mig din dyrebare Skaansel, (thi meer tør jeg kun hemmelig ønske mig,) eller hvad jeg neppe taaler at tænke, din Foragt.

    Eiendom, Sundhed, Livet selv er intet imod den Ære, som eengang tabt aldrig vindes tilbage. Jeg har følt i sin heele gyselige Omfang hvad jeg vovede. Jeg stræbte derfor at anvende den mueligste Flid paa mit Arbeide og at bruge Fiilen saa længe jeg nogenledes kunde. Dette er Aarsagen til den Langsomhed, hvormed det gik igiennem Pressen. Heller for sildig end for tidlig, syntes mig en passende Tanke for en Udgiver; gid jeg kun ikke burde tænkt: heller <i>aldrig</i> end nogen af begge Deele.

    Om min Bog har jeg for Resten kun lidet at sige mine Læsere. Overbeviist om, at den har Feil, og frygtende for, at den har mange, vil jeg dog ikke her kiede Læseren med at undskylde dem. Dem, jeg har kundet see, har jeg rettet. Dem, som ere blevne tilbage, kan intet rette. Hverken Ungdom, Mangel paa Tid, Legems eller Siels Fattigdom, eller noget andet kan undskylde disse, dersom de ulykkeligviis skulde have Overvægten.

H1:

I:baggesen2001060801a
T:Poesiens Oprindelse
F:Engang i denne Verdens unge Dage
N:Teksten følger <I>Comiske Fortællinger</I> (1785), side 1-44.
P:baggesen2001060801a.jpg%Titelblad til <I>Poesiens Oprindelse</I> fra <i>Comiske Fortællinger</i> (1785).<br>Poesiens Oprindelse. // - - Sunt, qui non corpora tantum, / Verum animos etiam valeant mutare liquores. / Ovid.

Engang i denne Verdens unge Dage,
En fem sex tusind Aar og fleer, ifald man vil,
Før jeg, min Læser, eller du var til
Og andet meer, som jeg ei vil umage
Mig eller dig med at opramse her,
Var noget andet til, som nu just ikke er,
(Med mindre heele Sæmunds Bog er Sludder)
Det er at sige, der var Guder.

    En Fyr, som jeg og du, kan ofte raget blive,
Før han et tusind Maaneder opnaaer;
For Guder derimod er heele tusind' Aar
Knap nok til Skiæg paa Hagen dem at give:
Imidlertid saa got man vil forlange
Man i vort korte Liv kan stundom kiede sig;
Vidtløftig kunde jeg, ifald jeg ei var bange
For at beviise det for tydelig,
Den Sætning demonstrere dig -
Men enten du nu troer den eller ikke,
Saa slutter jeg deraf som saa,
At Guderne i visse Øieblikke
Sig græsseligen kiede maa.
Maaskee i et af disse, kiere Læser!
At Viin, Musik, og Piger bleve til,
Og Sanchos de velsignede Fadæser,
Og Holbergs Skuespil,
Og alt hvad andet morende du vil; -
Men dette seer du let jeg afgiør ikke,
Det kommer heller ei min Fabel ved:
Nok, at i et af disse Øieblikke
Blev skabt en vis Person, som <b>Kvaser</b> hed.

    Sandt nok, min Autor taler ei et Ord
Om Kiedsomhed den Gang paa Odins Slot;
Min Grund, hvorpaa jeg dette troer,
Er den, at han var giort saa overmaade got;
Thi Guder, naar de andet har at giøre
Saa jaske de Personer ud i Hast,
Der kun som Biting til det andet skabte høre,
Exempli gratia en Simplex, en Hans Bast.
Paa dem, de giøre, naar de have gode Stunder,
De derimod anvende meere Tid;
Blandt disse Folk endog var Kvaser et Vidunder,
Han røbede den allerstørste Flid.

    Blandt andre Gaver havde han den rare,
Som ingen Viis har havt i Grækenland og Rom,
Og ingen uden for: paa meer han kunde svare,
End tusind Tosser kunde spørge om.
Kort sagt: han havde alt det Vid i Panden,
Som Claus har uden omkring sin,
Og al den Kundskab, som (jeg nævner ikke Manden)
Sig bilder ind.

    Sligt kunde visses Pander ikke lide,
Som ei saa vel møblerte var'.
Af dem besluttede derfor et Par,
At han herefter ei saa meget burde vide;
Og, for at giøre Sagen kort,
Tog de, Gud veed paa hvilken snedig Maade,
Hans heele Hoved bort:
Og Tingen gik og som de spaaede;
Thi med hans Blod flød al hans Viisdom i et Kar,
Saa Kvaser aldrig meer blev den han var.

    De tvende Dverge - jeg har, troer jeg, glemt
Herom at give, Læser, dig et Vink,
At det var Kiemper, hvoraf meget nemt
Der kunde gaae tolv-fiorten paa Herr <I>Link</I>;
At glemme sligt er altid slemt,
Lad være det giør ikke stort til Tingen:
Meen derfor, Læser, her, hvad Grethe før har meent,
At hvor det gaaer, en Prosit, som kom seent,
Er bedre end aldeles ingen.<footnote>ingen.] ingen,</footnote>

    De tvende Dverge, som heel vel forstod',
At det, som flød af Kvasers Hals og Hierne,
Var ikke simpel Blod;
Men havde maaskee læst i een og anden Stierne,
Hvortil det kunde bruges, skyndte sig,
Og, mens det end var varmt, heel snildelig
En Portion Honning deri tyllet fik.
Af denne Blanding blev en saare herlig Drik,
Hvis underlige Kraft bestod deri,
At den, som drak deraf en Sopken, blev med et
Begeistret af dem alle ni,
Kort sagt: Poet.

    Kort Tid derefter sad en Morgenstund
Gud <i>Odin</i> paa sit <i>Lidskialf</i>, fra hvis Sal
Han seer hvert Hav og Flod og Field og Dal
Saa reent som ingen Ting, med Piben i sin Mund,
Og saae paa Jorden hist og her omkring
Fra Pol til Pol saa mange Ting,
At, Læser, du var reent urimelig,
Ifald du vilde fordre her af mig,
At sige dig alt, hvad hans Syn faldt paa;
Men jeg vil sige dig hvad Odin ikke saae.

    Han sad i en udslagen Time der,
Han sad i to, han sad i tre,
Gneed Glasset reent i femten Kikkerter,
Saae langs og tvers, paa kryds og qver;
Men saae dog ikke hvad han vilde see,
Sin kiere Kvaser nemlig. Lars maae vække
De andre, som endnu i Dynerne sig strække;
Men ingen af dem kan faae Øie paa
Herr Kvaser - Freja selv, som ofte saae
Med ubevæbnet Øie meer
End alle Guderne med deres Kikkerter,
Seer denne Gang ei meer end de.
Herved blev <i>Odin</i> heed om Ørnene,
<i>Tyr</i> reev sig i sit Skiæg, <i>Thor</i> i sin Ivrighed
Slog Odins Pibe sønder med sin Hammer,
<i>Frei</i> bandte, <i>Balder</i> sukked', <i>Freia</i> græd,
Kort sagt, der blev iblandt dem slig en Jammer
Da deres Yndling borte var,
At siden Balders Død ei større været har.

    ,,Jeg svær,'' brød Odin ud, og alle tav,
,,Jeg svær ved Frigges Siel og ved mit eene Øie,
Ved alt, hvad helligt er, i Himmel Jord og Hav,
At før skal <i>Dovre</i> sig for Nordens Storme bøie,
Før jeg uhevnet taaler denne Streg,
Som ingen anden (derpaa tør jeg sværge)
Har spilled mig end de fordømte Dverge &mdash;''
,,&mdash; Ja! ved min Hammer!'' brølte Thor, ,,skal jeg&nbsp;-&nbsp;-&nbsp;-''
,,Saa sagte, kiere Søn! du kan dig let forgribe,''
Blev Odin ved; ,,Viid, hvem jeg er og du!
Nys slog din studse Tølper mig i tu
Min allerlængste, bedste Keiserpibe!
Vær lidt forsigtig med din Hammer,
Og see dig for herefter hvor den rammer!
For Pibens Skyld, det var en Bagatel;
Men lidt Respect! forstaaer du vel!''

    ,,Min Odin,'' raabte Frigge, ,,spar din Thor!
Hvor let kan saadant skee! befaler du
En lille Tasse Chocolade nu?
Glem Piben! hør mit Raad! saavidt jeg troer,
Er Kvaser ikke død; men nedsend en Stafet
Til Jorden, for at lede efter ham,
Saa vædder jeg, man finder Mennesket.''
Ved disse Frigges Ord blev Odin ganske tam,
Han kyste hende, drak sin Chocolade,
Og alt blev got igien.

                                           <nonum>Paa Jordens Overflade</nonum>
Imidlertid Hermoder springer om,<note>* <I>Hermoder</I>, med Tilnavn <i>den hurtige</i>, var de gamle Nordiskes Mercurius.</note>
Og søger Kvaser allevegne;
Omsonst. Tilsidst et Sted i Heklas Egne
Han til de tvende smaa Personer kom,
Som havde spillet Pudset. Da de kiendte
Endskiønt forklædt den himmelske Gesandt,
Saa vidste de, hvad de nu kunde vente,
Og derfor i en Hast den Løgn opspandt:
,,At Kvaser, efterat han havde søgt
Forgieves mellem Dverge, Trolde, Jetter
Og Mennesker, i Byer, Bierge, Sletter,
Og ingen fandt, som spurgte ham med Kløgt
Saa meget, han jo kunde svare meer;
Saa, da man ei hans store Klogskab vidste
At sætte den nødvendige Klysteer,
Omsider qvalt af Kløgt han maatte briste.''

    Hermoder kom igien med den Beskeed
Til Asgaard ,,Paa min Ære!'' sagde Frigge -
,,Ved Solen!'' udbrød Frei - ,,Ved Mjølner!'' meldte Thor -
Og Odin nægtede det ikke -
,,Den Sag har meget stor Sandsynlighed!
Vor Kvasers Viisdom var en Dødelig for stor!''
Hvorpaa de sloge sig igien til Rolighed.
Men Odin svoer en Eed, af alle Kræfter,
At siden vogte sig med Maalet paa Forstand,
Og for en Visheds Skyld herefter
At spæde Menneskenes Blod med Vand;
Samt, for at standse Kundskab lidt behendig,
Som aaben stod alligevel enhver,
Beslutted' han: at den var unødvendig
Til at erlange gode Dage her;
Og at man kunde blive syv slags <B>Raader</B>,
Og <B>Excellencer</B>, som en Bagatel,
Og vel proportioneerte høie <b>Naader</b>,
Og, kort sagt, hvad man vilde, meget vel,
Naar man kun eyede saa megen Siel,
Som var tilstrækkelig til Kroppen at oplive,
Og havde lært sit Navn (om ei med egen Haand,
Dog med en Secretairs) at skrive;
Især, om man forsigtig lod sig giøre
Af een, som bar et vist Slags Baand;
Thi saa var det endogsaa overflødig:
Til Krig, til Dom, til Raad berømmelig at føre
Man neppe havde Siel, end sige Hierne, nødig.
Ved den Idee faldt Odin paa en anden:
Og skabte med det samme Adelstanden.

    De tvende Mordere saa snart ei saae,
At man paa Asgaard ikke just var kræsen
Paa Grunde; men sig tage lod ved Næsen
Saa net som nogen; strax begyndte paa
Med Puds at giøre sig saa glade,
At det gik dem som Gaasen, der saa tit
Til Gilde kom, at hun omsider kom for Skade,
Og fik en Hals for lidt.

    En Kiempe, som paa Spas sig meget lidt forstod,
Traf dem, Gud veed i hvilket Puds, engang,
Og med en Arm en femten Alen lang
Greb begge Fyrene saa vældig fast
Ved Beenene, at i en Hast
Den heele Lyvekraft dem pludselig forlod,
Hvorpaa Herr <i>Suttung</i> (thi saa hed den Mand,)
Dem slængte paa et Skiær, midt i den store Strand,
Netop saa stort, at de derpaa
Tre Skridt fra Livet af hinanden kunde staae.

    Det arme Dvergepar kom, som man mærker, her
Med denne Boepæl i en reent fortvivlet Knibe,
Og for at slippe bort fra det fordømte Skiær
De maa til deres sidste Redning gribe,
Og byde Suttung deres kiere Drik
For deres Friehed. Middelet slog an,
Og i en Hast Akkordten kom i Stand:
Herr Suttung satte Dvergene paa Land,
Og hiem med sin Mixtur fornøiet gik,
Som han nedsatte dybt i Norges største Field,
Og bød sin smukke Datter, som en Drage
At passe paa den der med Liv og Siel,
At ingen fik deraf den mindste Dryp at smage.

    Endskiønt nu Suttung holdte Sagen tys,
Saa fik imidlertid dog Asgaards heele Hof
Ved <i>Fimbulfamber</i> paa en Maade Nys<note>* <I>Fimbulfamber</I>, Rygtets Gud.</note>
Om denne rare Drik; og derved Stof
Til mangen Prat, Raadslagning og deslige
Ved Bordet under Bøgen <B>Ydrasil</B>,
Hvor de maae samle sig, naar Veiret er dertil,
Ja selv, naar det er slet, som nogle sige.
Der sad man og paa Tingen pønsede,
Holdt Raad i Dage, holdt Raad i heele tre,
Og krølled' de guddommelige Næser,
Og Suttung dievleblendt misundede
Hans giemte Kostbarhed;
Og jeg kan ikke nægte, kiere Læser,
At jeg i denne Stund misunder ham den med.

    Thor var saa reent forkyest i Ting som angik Kvaser,
At han kun mumled, halv i Skiægget om sin Hammer,
Hvorledes Klipper revne, hvor den rammer,
Og andet meer - kort sagt, det heele Raad af Aser
Fandt Drikken saare vanskelig at faae,
Og tav, da Kampens Gud brød ud som saa:

    ,,Det koste hvad det vil! saa maa jeg Drikken have!
Den ikke ligge skal, trods Suttungs Magt og Flid,
I Dovres Huuler skiult til evig Tid!
Jeg vil mig selv til denne Reise lave,
Og see hvorvidt, og det er ventelig
Et dygtig stykke Vei, min Guddom strækker sig!
Sadl <b>Sleipner</b> op - dog nei! saa kiender Suttung mig<note>* <I>Sleipner</I>, Odins ottefødede Hest.</note>
Jeg vil til Fods! jeg sikkert mig skal skaffe
Den ypperlige Drik. - Min Frakke, Hat og Stok!
Mit Fyrtøi og min Pibe! - det er nok!
Lav mig nu først en stærk og god Kop Kaffe,
Min lille Frigge! skynd dig lidt, min Tøs,''
(Gudinden tripped' ud, og han blev ved)
,,Hold nu lidt artig Huus, imens jer Faer er borte!
Jeg Reisen, saavidt mueligt, skal forkorte;
Men giør mig, ingen af jer, Frigge vred;
Thi hør' jeg det, saa bliver Fanden løs!
Du, Thor! kan passe midlertid paa Huuset!
Men giør mig ei mit gamle Hovet kruset!''
Og nu kom Kanden frem paa Bordet, Odin drak,
Mens Freja fyldte Daasen med Tobak,
Saa gav han Frigge tre, de andre hver eet Kys,
Dermed: Adiøs.

    Til smukt Exempel for vort Nordens unge Sønner
Var Asgaards Guder over Hov'det ikke nær
Saa store Libertinere, som de,
Rom og Athenen ofred' deres Bønner.
Og Lidskialfs <I>Odin</I> mod Olympens <I>Jupiter</I>
Var ret en Joseph, som man tydelig kan see,
Ved Sammenligningen af de Vestigia,
De efterlode sig paa deres Jord-Visiter.
Her et Beviis endnu paa denne Sats jeg hitter:
Gud Odin havde ingen Podagra,
Hvorfor den gode <I>Zevs</I> sig neppe fri kan sige.

    Jeg ved hans Reise vil ei her opholde mig;
Kun kort og got, min Læser, sige dig,
Han gav sig ei paa den i Færd med mindste Pige;
Men satte een Fod frem, en anden foran den,
Og kom paa den Maneer bestandig længer hen,
Men med en saadan Fart, at, inden Soel gik ned,
Befandt han sig, omtrent to hundred' stive Mile
Fra Hiemmet sit, paa et saa yndigt Sted,
At det hans heele Krop og Siel indbød til Hvile.
Saa lang en Vei at gaae i en syv otte Timer,
Med Podagra sig ingenlunde rimer. -

    Opvognet, for hans Øie sig fremviise
Ni Arbeids-Karle, tæt ved Stedet hvor han laae,
Med favnelange Segle Korn at slaae,
Hver af dem lang og føer og haandfast som en Rise.
Ni slige Drenge var' just ei at spøge med;
Men da de løde til at vogte dette Sted,
Som Odin skulde just passere,
Saa var ei andet for ved denne Leilighed,
End dem derfra med List at practisere.

    En Gud er færdig strax i slig Omstændighed.
Han snu tilbyder sig at hvæsse deres Segle;
De sige Tak; og Odin een for een
Giør i en Hast saa skarp, at da paa deres Negle,<note>skarp,] skarp;</note>
Og siden Kornet, de probeerte dem,
Fik de saa stor en Lyst til Mandens Vettesteen,
At alle klyngede sig til ham frem,
Og bød om Kap derpaa, da Odin kyler
Den i det samme op i Luften over dem.
Som naar paa gammel Torv den blinde Pøbel myler<note>På Gammeltorv i København blev tallotteriet trukket.</note>
I Klynger om det lykkelige Nummer,
Som bringer femten Fryd og femten tusind Kummer,
For den Rigsort, der til Belønning udsat er
For den, som puffer best paa kryds og qver.
Saaledes foer iblandt hinanden disse ni,
Med skarpe Segle de saalænge sammenrendte
I Blinde langs og tvers, at inden Legen endte,
De myrdede sig selv i deres Raserie.

    Herpaa tog Odin Fod i Haand igien,
Og satte Reisen fort; men da han blev vaer,
At han var nær det Sted, hvor han sig agted' hen,
Saa klædte han sig om, belaved' sig paa Svar,
For, om man spurgte ham: hvorfor, hvorfra han kom,
Og hvem han var, og sligt, som der kan spørges om,
Han da ei skulde staae, som en <b>Peer Eriksen</b>.
Saaledes, velbetænkt paa hvad der kunde møde,
Begav han sig, ved næste Morgenrøde,
Med Navn af <i>Bolverk</i> til Herr Suttungs Broder hen.<note>hen.] hen-</note>

    Galt gik det, og vel var det, som det pleier,
Herr <i>Bauge</i> (saa hed Manden) netop var
De ni til Helhiem nylig sendtes Eier,
Som dette Tab i Hiertet dybt nok skar,
Til ikke just saa høflig, som han kunde,
At tage mod sin Giest; men tvertimod
Ham skieldte Huden fuld af Hiertens Grunde.

    Dog heraf Odin sig slet ikke kyse lod.
,,Retfærdig er'' (saa talte han) ,,din Iver;
Thi vee den Mand, som ei opirret bliver,
Naar man fornærmer dem, ham tiene med sin Sveed!
Men her min Ven, har ei din Vrede Sted;
De selv, og ikke jeg, var Aarsag i,
At de foer' ned til Helhiem alle ni.
De bad' mig alle om min Vettesteen;
Jeg vovede mit Liv, ifald jeg gav den een;
Jeg gav den alle, lod dem selv afgiøre
Hvem de blev eenig' om den skulde reent tilhøre.
Dog, da jeg, skiønt uskyldig paa min Side,
Er Aarsag i, dit Arbeid blev forsømt,
Saa lover jeg dig her, at du maa vide
Hvor falskt du om din Giest har dømt,
I meget mindre Tid alleene at afmeje
Hvad de forlod'; og fordrer blot til Løn
En Sopken af den Drik, din Broder har i Eie.''

    Herr Bauge syntes den Akkordt var ganske skiøn.
At faae saa meget giort blot for en Sopken Miød,<note>giort] giørt</note>
Er got Kiøb, tænkte han, den være nok saa sød -
(Den gode Mand var langt fra Jaskerie
Med nogen af de helikonske ni,
Og troede en Slurk Miød og en Slurk Poesie
Var Hip som Hap) - Top! sagde han - Top! siger
Fleer altsaa, som man seer, end Kammerpiger.<note>* See <I>Vôtre Serviteur.</I> [Henviser til fortællingen <xref digt="wessel2002092106"> l. 357f, fra Wessels blad <I>Vôtre Serviteur.</I>]</note>

    Herr Bolverk mejede til Høsten var forbi
Hvad der var levnet af de ni.
Da Vint'ren kom, og alting nu var færdig,
Saa fordred' han den Løn, han havde giort sig værdig;
Og Bauge loved' ham, da han fornøyet saae
Hans Arbeid ganske var i Stand,
En Dag med ham til Suttung hen at gaae,
At skaffe Sopk'nen, som en ærlig Mand.

    De gik, og, kort fortalt, kom til Herr Suttung ind,
Og bød god Dag! og satte sig paa Bænke,
Og prated' først en Deel om Veir og Vind,
Om man fik Frost i Morgen eller Tøe,
Og endelig begyndte peu a peu
Diskursen hen paa Sopkenen at lænke.
,,Det giør du nok, min Broder, vil jeg haabe?..''<note>du] dn</note>
,,Ha! Ha!'' brød Suttung ud, ,,stak Tingen der?
Ja Pyt sâe Peer!
Jeg svær ved Odin og den heele Gude-Hær!
I faaer i Evighed af den ei mindste Draabe.''

    Der stod' de i en Maade! aldrig har
Man seet en Gud at hænge saa med Næsen,
Som Odin her. Det fast paa Nippet var
Han glemte sit guddommelige Væsen,
Og græd af Ærgrelse, som rigtig nok
Han havde Aarsag til ved slig en Fandens Bok!
Der stod de begge med to lange Næser,
Saa lange, som de var'!
Hvad var at giøre her? Veed du det, Læser?
,,Farvel, min Far!''

    Dermed var den Besøgelse forbi,
Som giorde Odin saa konfus i sin Paryk.
Han svor en mægtig Eed, med slig en Eftertryk,
(Endskiønt jeg ikke seer hvortil sligt ham kunde gavne)
At heele Dovre skialv, og Bauge trimled om,
Saa lang han var, og drat en tredsindstyve Favne,
Før han igien til Fodefæste kom:
,,At miste før sin Evighed, sin Frigge,
Sin Guddom og sit alt, før han, trods Suttungs Magt,
Lod denne Drik urørt i Dovres Indvold ligge.
Hør, Bauge!'' sagde han - men Bauge var, som sagt,
Lidt for i Veien. Bolverk fandt omsider
Den arme Kiempe, med forknuste Sider,
At ligge saa dybsindig, at det lod,
Han ei paa første Vink igien opstod;
Men han fik Fyren op, og smurte hist og her
Med hvad han først faldt paa, (det fast utroeligt er,
Den Force Guder har i Medicinen,)
Han neppe havde smurt, før Bauge strax
Var frisk og heel igien, og vever som en Lax.
,,Hør!'' sagde Bolverk da, ,,det lønner ikke Pinen,
At gaae for langt herfra! vil, Bauge, du som jeg,
Saa skal vi faae ved List, hvad vi ved Bøn fik ei!
Du veed dog vel det Sted, saa paa en ongefær,
Hvor Suttung nedsat har den Drik, jeg søger her?''
,,Ja Herre!'' sagde han; ,,men, tør jeg spørge dig,
Du er, saavidt jeg troer, ei nogen Dødelig?
Din Eed, mit Puf, din Lægedom: kort sagt,
Alt siger mig, du har en meer end jordisk Magt.''
,,Jeg være hvem jeg vil, en Skabning eller ingen,''
Igientog Bolverk, ,,det giør intet her til Tingen,
Men viis mig Stedet!'' - ,,Ja det kan jeg let;
Men Sagen er at giennembryde det!'' -
Og derpaa førte han igiennem mange Huler,
Hvor Nattens Troldepak sig for Dagens Konge skiuler,
Herr Bolverk til et Sted, saa rædsomt, sort og fuult,
At <b>Miltons</b> Helvede mod det er lyseguult. &mdash;<note>Der sigtes til <A F=milton>Miltonss</A> (1608-1674) skildring i <A V=milton/1667><I>Paradise Lost</I></A>.</note>
,,Her,'' sagde Bauge, ,,dersom du kan slippe
En Bagatel af en syv otte Miil
Dybt ind i denne gamle Klippe:
Det er paa anden simpel Stiil,
Ifald Umuelighed er muelig for din Evne,
Saa findes Drikken der.'' I Stedet for et Svar
Vor Bolverk midlertid en Jernstang frembragt har,
Hvormed han stødte til hvor Klippen hulest var;
Umiddelbart derpaa man hørte Fieldet revne;
Og dumpe Tordner over Toppen rulled'
I den forfærdeligste Storm;
Og i et Øieblik er Bolverk nu en Orm,
Og, vips! i Hullet.

    Der kryber han en Tid i Sprækken rundt omkring,
I mange underlige Sving,
Og endelig en smule Lys opdager;
Han seer et slags Gemak i Klippen hulet ind,
Og midt deri sit Kar, ved Hielp af Lampens Skin;
Og strax sin forrige Gestalt paatager,
Hvori han træder frem. Ved Lyden farer op
Af korte Slum den deilige <b>Gunløde</b>;
Bestyrtset skuer hun en menneskelig Krop
Paa dette Sted at komme sig imøde;
Og Bolverk, eller Odin ligefrem,
Var ikke heller reent ved sine fem.

    Hvad Grækenland og Rom saae fordum i de tre,
Som Haand i Haand omringe <b>Aphrodite</b>,
Fik Nordens Zevs fuldkommen her at see
Foreenet i een eeneste <b>Charite</b>.
Forgieves stræber svage Digter dig,
Min Læser, hendes heele Glands at vise,
Saa yndig, herlig og guddommelig,
Som den fuldkommen kun kan tænke sig,
Der saae dit Smiil, livsalige <i>Lovise!</i><note>Lovise er Prinsesse Louise Augusta, der senere blev gift med Frederik Christian af Augustenborg.</note>
See alt, hvad skiønt og got vor Jord frembar,
Og al den Yndighed, som alle Himle har,
Foreenet i <i>Lovises</i> søde Mine!
See himmelsk Viisdoms, Godheds lyse Smiil,
Og alle Dyders Glands i hendes Øines Ild;
Og tænk dig saa vort Nordens <b>Euphrosine</b>!

    To Kinder paa hvis smilende Ovaler
To Roser blomstre mellem Amoretter;
En lille Mund, hvis rødmende Coraller
I Yndighed med Morgenrødens tretter;
Et Øyepar, hvis Ild giør Mørket lyst,
Hvis Smiile skabe Dag i Dødens Grav;
En Hals, hvis Lilier ombølges af
To mørkebrune Lokker, og et Bryst,
Imod hvis Alabast nysfalden Snee er sort,
To trinde hvide Arme, og et Liv,
Hvor alt er skiønt, og yndigt, og hvor, kort,
Naturen tømte sig, den Gang den sagde: Bliv!
Alt dette skiødesløst bedækket med
En næsten giennemsigtig Sølv-Moers Skye
Forblinder Odins Syn. Nat - Huule - Eensomhed -
Umuelighed i Hast at kunde flye!
Hvo af slig Fristelse sin Dyd kan redde ud,
Er ikke Menneske, og mindre hedensk Gud.

    Gud Odin stod som rørt af Lyn.
Jeg troer en Kampesteen ved sligt et Syn
Blev selv, trods heele dens Ufølsomhed,
Saa henrykt, at den ei sig rørte af sit Sted,
End sige en Person, som var af Kiød og Blod;
Hvad Under ham lidt Sands forlod?

    En sød Forvirring, naar hans Øine hendes møde,
De friske Roser, som derved udsprede sig
Paa hendes Kinders Snee, saa blussende, saa røde,
Som om Uskyldighed i deres Purpur døde;
En Zittren, denne kiælne Zittren lig,
Som Dyd i Flugten efterlader sig;
Et ømt, halvbange, dybt fra Hiertet hentet Suk,
Som hæver op og ned det næsten nøgne Bryst;
Et Skrig kaldt frem af Skræk, og qvalt igien af Lyst;
Og hvad, som Skiønhed selv giør altid dobbelt smuk,
Den paradisiske Uskyldighed,
Hvormed Gunløde stod ved denne Leilighed;
Kort, hendes heele Pantomime-Spil
Hvert Øieblik ham aabner Munden til
At sige smukke Ting, og atter binder;
Han leder efter Ord; men lutter Tanker finder;
(Man efter Tanker maaskee leder her,
Og finder Ord - desværr'!
Sligt hender sig ei nær saa sielden, som det andet,)
Men Tankerne tilsidst gaae fløyten med;
Naar begge Deele gaae, saa er det reent forbandet:
Han glemte reent sin skrækkelige Eed,
Sin Drik, sin Frigge selv, og Himled veed hvor meget
En Gud kan glemme, naar han gaaer fra Vid.

    Saaledes stod' de der et Par Minuters Tid;
Hvorpaa han bukked' sig, og giorde to Trin frem,
Og, vips! kom Tanke, Sands, og Ord, og alting hiem;
Han kysser tækkelig Gunlødes Haand, og hun
Begriber om en liden Stund,
At, naar og hvor det ogsaa er, en Mand
Er intet andet end en menneskelig Han,
Trods alt hvad der om Tingen siges kan
I Basedovs Philosophie.

    Men alt det Krimskrams vil jeg springe reent forbi;
Og heele Natten, og hvordan det gik deri,
Min Læser kortelig her finder streget - - -
,,Hvem havde ventet sligt? Det var en Skam!
Nu er jo Visen ude!'' Ja, Madam!
(Jeg siger just Madam; thi slige spørge mest,
Sligt Spørgsmaal klæder og Madamer best.)
Hvis de forstod Latin, der staaer det i en Bog;
Thi jeg forsikrer Dem, at jeg har svedt en Time,
For at fortælle det i mit og deres Sprog;
Men, skiønt jeg ellers kan for Resten rime
Det heele Alphabet igiennem til Zamolx,
saa got som nogen Smeddesvend til Holks,
Saa kunde jeg dog ei, hvordan jeg vilde vend' 'en,
Faae Visen til at rime sig i Enden.
Kort sagt; thi Korthed synes mig er smuk,
Især hvor dit og dat kan møde,
Uskyldighedens sidste kielne Suk
I Bolverks Favn paa hendes Læber døde;
Sødtslumrende med slynget Arm i Arm
Laae Odin ubekymret, tryg og varm
Ved Siden af den yndige Gunløde,
Og i sneetakte Dovres dybe Skiød
Den søde Søvn i qvægsom Snorken nød,
Saa got, som nogen Tid i <b>Valhalla</b>,
Naar Frigges Arme, Bryster, Læber bøde
Ham smilende: Bliv nok engang Papa!

    Forgieves stræbte fra sin Rosenkind
Den nysopstandne gyldne Morgenrøde
At liste sine matte Straaler ind
Igiennem Dovres Rifter; brudte døde
De glimrende paa Marmorkiempens Bryst,
Som værned' Odins og Gunlødes Lyst.
Forgieves brød igiennem Østens Himle,
Med usædvanlig Glands, den kongelige Soel;
Hans gyldne Dags Herolder Pol til Pol,
For sovende Natur at vække, vrimle;
Een af dem trænger sig i Dovres Huuler ned,
Seer knap vor Odins Fryd, før han er alt afsted,
Og derom Budskab sin Udsender bringer;
Umiddelbar derpaa sig ruster denne Gud
Med al den Glands, hvormed han sprang af Chaos ud:
Fra flammebygte Slot, paa Øyeblikkes Vinger,
Titusind' Millioner sammenbringer,
Og dækker Jord og Hav og Luft og Himlene
Med sin til Kamp mod Mørk ildvæbnede Armee;
Forgieves stormer den i lynende Galop,
Paa sin Befalers Vink, mod Dovres haarde Side;
Thi Millionviis fra dets stiernekronte Top
De lyse Kiemper ned med Sneen knuuste glide;
Usmeltet Dovre staaer, trods tusind' Soles Harm,
Og Odin ligger tryg i sin Gunlødes Arm.

    For at fortælle det ei slet saa sært,
Lidt kortere, og meget mindre svært
For Læsere, som ikke kiende Troper,
Og lange tydske Construction-Cycloper:
Den gyldne Soel var alt en Fierdingvei spadseert
Paa Himlen frem, før Odin og Gunløde
Hinanden kyssende god Morgen bøde;
Og efter lidt at have præludeert,
Begierte han - i Mangel af <I>Ximen</I> -
En Morgenslurk af Miødden; (Arme Pige!
Hvad vil din bestialte Fader sige?)
Han sige hvad han vil, saa er den Regning reen,
At slig en Nat man saare sielden kiøber
Paa dette Sted for en Slurk Miød -
Hvorpaa hun Odin Helligdommen røber.
Han drak; men Drikken smagte ham saa sød,
At paa sit eene Knæe han bad om nok en Sup,
Og bønhørt drak den anden; (Arme Pige!
Hvad vil din bestialte Fader sige?)
Paa begge Knæe nedkastet Bolverk ligger,
Med Læber, Øyne, kort: med alting tigger,
Endog paa Vers, den tvivlende Gunløde
Om nok en lille Slurk af dette søde<!-- Søde, egtlg. -->
Hans længselfulde Læber at tilstede;
(O Elskov! Elskov! Arme Pige!
Hvad vil din bestialte Fader sige?)
Hun siger ja - og Bolverk drak den tredde,
Og drak i den al Miødden Rub og Stub.

    Lidt uguddommeligt var i vor Vens Natur;
Knap seer han Karret tomt, før i en Ørns Figur
Han bort, lig <b>Theseus</b> fra sin <b>Ariadne</b>, flyver
Fra den forbauste Møe. I unge Pigebørn!
Troer saare varlig en Person,
Som spiller Elsker paa min Helts Façon!
Troer <b>Hule-Kierlighed</b> er ikke værd en Styver!

    Troldkiempen Suttung har imidlertid
Ved visse Fandens Konster lugtet Krudtet,
At Odin med hans Drik var ud af Fieldet smuttet.
Paa Trold-Maneer i Hast han ruster sig til Strid;
Han lægger sine Arme bort,
Og giør sin miilelange Krop saa kort,
At i en Ørnehud han magelig sig skiuler;
Vips! flyver han fra Dovres Huuler,
Og hurtig, som en Vind,
Vor Odin haler ind
Et Bøsseskud fra Asgaards Huuse:
,,Stop!'' sagde Suttung. - Tag ei ilde op,
Min Læser, om jeg ogsaa siger Stop
Et lille Korn!

                       <nonum>Min unge Jomfrue Muse!</nonum>
O! lad for Himlens Skyld det vel bekomme mig,
Ei Jomfrue blot; men ung, at have kaldet dig!
For alting lad mig ikke Tiden spilde
Med at anraabe dig i alenlange Vers
Om en Ræt lækker Fisk fra Hippokrenes Kilde,
Og siden bringe frem den haabopfyldte Læser
En mægtig Hob Rosiner af Fadæser
I Pølser af naivisk Dumheds Skierts!
Vær smuk undseelig, som en Jomfrue bør!
Tilstaae du er i høye Sving en Stømper;
Og skriv en <I>Kierlighed foruden Strømper</I>,<!-- link -->
Før du agerer Vôtre Serviteur!

    Som i et Tordenveir, naar fra de brustne Skyer
Et Ocean af Vand uventet styrter ned
Paa Bondens Huus, med stor Geskieftighed
Familien af Stuen flyer
I Gaarden hist og her omkring,
Een med en Spand, en anden med en Saae,
Een med en Strip, og een med ingen Ting,
For Regnvand i en Hast at faae
I alle Kar, endskiønt de stundom alle
Med Rædsel høre Tordnens høye Knald
I Luften mellem Lyn i Lyn at skralle,
Hver ventende sin Død i næste Skrald;
Saa vimse de dog alle ud og ind,
Og Haab om anden Dags velkaagte Erter
Opfylder deres skrækopfyldte Sind,
Og skaber Mod i de forkyste Hierter:
Saaledes fløy af Himmel-Porten ud
Iblant hinanden Asgaards bange Guder.
Mens Suttungs Torden-Stop i Luften tuder,
Og Slag i Slag af sorte Trolde-Vinger
Dem Budskab om Asodins Knibe bringer,
Sees en Gudinde her, og hist en Gud
Omhyggelig af Asgaard ud at trippe,
Og bange for at Odin vilde slippe
I Kampens Hidsighed sin kiere Drik,
At sætte Tønder, Krukker, Baller ud,
Og hvad de først i Hænder fik.

    Det blev for langt, for græsseligt og stygt,
Om jeg, min Læser, her fra Hoved indtil Hale
Den Tvekamp vilde dig omstændeligen male,
Som satte Nordens Guder selv i Frygt;
I <b>Hexametrer</b> sligt desuden kun kan klinge,
Og ei i Vers paa Riim, som trækkes ud og ind
Alt efter Musens løyerlige Sind,
Som paa en laant Klopstockisk Vinge<note>Baggesen var en stor beundrer af den bekendte tyske digter <A F=klopstock>Klopstock</a> (1724-1803), der i omtrent 20 år boede i København og skrev på sit store digt <A V=klopstock/1749><i>Messias</i></a></note>
Mig ingenlunde vil til slige Stierner bringe,
Hvor det var vanskeligt at finde mig igien
For hende selv, end sige Læseren.
Kun kortelig jeg altsaa her vil sige,
Hvad jeg om denne Tvekamp sige kan,
Og ei forskrække nogen frygtsom Pige,
Og mindre nogen frygtsom Mand.

    End gientog Ydrasil og Asgaards Mure
Troldkiempens Torden-høye Stop,
Som vækked' alle Guder op;
Og heele Skabningen begyndte alt at lure,
Da Suttungs Kloe fik fat i Odins Krop.
Svøbt i en Hvirvelvind udsender Thor en Torden
Mod Trolden; strax er heele Himlen sort,
Og dumpe Brag forfærde heele Jorden,
Soel, Maane, Stierner svinde bange bort;
Kun Suttung skrækkes ei ved al dens Bulder,
Med tunge Vingeslag han dæmper den,
Rundt om de Kiempende den langsom ruller,
Og flyer tilsidst til Asgaard hiem igien.
Med Næb mod Næb og Kloe mod Kloe de kiempe
Med lige Styrke; skrækkelige Slag
Af Vinger, Torden, Storm, som kappes om at dæmpe
Hinanden i forfærdelige Brag,
Forkynde Jordens Børn den sidste Dag.
Af Ørn forvandler Odin sig til Løve,
Og Suttung ligesaa; med større Kløer
Udrustede de friske Kræfter prøve,
Men Seieren er uvis nu som før.
Nu seer man dem som to bevinged' Oxer
Hinandens Hov'der stange Puf i Puf,
Nye milelange Horn enhver af Panden voxer,
De kiempe, ingen vinder; i en Ruf
Man seer dem gloende, som tvende Drager
Med fiorten Hoveder, ethvert saa stort
Som Hekkenfield, og saa fremdeles fort,
I hvilke Skikkelser min Læser helst behager,
Nu som to Slanger, nu som et Par Biørne,
Snart som to Katte, snart som Elephanter,
Og altid som to lærde Disputanter,
Og endelig igien som Ørne.

    Herr Odin er tilsidst af denne Tvekamp kied;
Jeg troer min Læser er det med;
(I slig omstændighed befaler Vessel: stop!<note>Omstændighed] Omstæudighed</note>
Og i hans Meening jeg nedstiger
Paa begge Been med ganske Siel og Krop.)

    Hvad Asgaards Guder frygted' om vor Kriger
Traf rigtig ind. I Stridens Hurlumhei
Saae han sig nødt til, paa en høflig Maade,
For Næbbet des beqvemmere at raade,
At lade Drikken gaae sin Vei,
Han valgte, siger Fablen, to;
Reent ud, o Muse! siig dem ikke!
Sligt kan sig ei for peene Piger skikke.
Een Regel siger Nei, en anden siger Jo;
Naar man er uvis om, hvem af dem man skal troe,
Saa giør man allerbest, naar man skal sige Tingen
At troe slet ingen.
Kort sagt, jeg ikke just fortælle gad,
Hvordan i denne Sag Gud Odin bar sig ad;
Nok, at han Drikken lod i Karrene nedglide,
Og den, som meer derom vil endeligen vide,
Kan læse det ret net og peent paa Fransk,
Naar han paa Siden, som i Noten staaer, vil kikke
I Herr <I>Mallets</I> Mythologie Celtique;<note>* See Monumens de la Mythologie et de la Poesie des Celtes, pag. 129.</note>
Det klinger ikke nær saa smukt paa Dansk.

    I tvende Kar paa saadan Maade flød
Den af hin Viises Blod og liflig Honning
Snildt blandede guddommelige Miød,
Som før bevogtet af Uskyldighedens Dronning
Laae skiult i Dovres Marmor-Skiød.

    Gud Odin saae sig ei saa snart fra Byrden frie,
Før krumme Næb beviser Suttungs Bryst,
At al hans Styrke, Snildhed, Koglerie
Forgieves er i Gude-Dyst,
Han hakker det saa dybt i Troldens sorte Lever,
At Blodet strømmer ud af leede Krop,
Og Bravo-Raab fra Asgaards Guder svever
Til den guddommelige Seirer op;
Soel, Maane, Stierner komme nu tilbage
Med festlig Gratulats for seierkronte Helt.
Forfulgt af Tordner flyer med tunge svage
Fierløse Vinger Trolden; huult og fælt,
Svøbt i en giftig Skye, med rædsomt Bulder
Han hylende bag Nordens Pol nedruller
I Pølen, som det Troldpak mylrer i
Som <i>Asgaards</i> Guder fordum ei gad lide;
Og derfor kasted ned i hæslig Qvide.

    See her Oprindelsen til al den Poesie
I Vesten, Østen, Syden, Norden,
Som moerer, kieder, nytter, skader Jorden!
I disse tvende Kar, det eene saare stort
Og let at komme til, det andet meget lille,
Laae nu Herr Suttungs Drik deelt i forskiellig Sort,
Alt efter den Maneer,
Hvorpaa sig Odin fra den maatte skille,
Som men, som før er sagt, af <I>Mallet</I> seer.

    Den viise Kvasers Blod med Honning blandet har
Horaz udtydet i en fyndig Commentar,
Og jeg har alt for stor Respect for Læseren,
Til her paa dette Sted at oversætte den.
De trende Gratier, som vogted' denne Miød
Foreened' i den yndige Gunløde,
Hvis sidste Gunst vor Eventyrer nød,
Før denne søde Drik hans Læber nøde,
Har viise Fædre malt til evigt smukt Exempel
Paa Veien man skal gaae til Poesiens Tempel.

    Ved Foden af et Bierg, hvis Top til Himlen naaer,
Det store Kar i lave Slette staaer,
Den Drik, som fylder det, kun deri ligner Miød,
At den for hvem, som drikker den, er sød,
For Resten er den smudsig, sort og vandet,
Og grumset slemt med et og andet;
Thi Myrer mylre paa dens skidne Bund,
Og stundom smutte heele store Nøgler
Af giftige Fiirbeener, Tudser, Øgler
Umærkelig i dens Bacchanters Mund;
Og i den Taage, som uddunster af dens Bærme
Sees daglig Millioner Giester sværme.

    Men høit paa Fieldets stiernekronte Top,
Hvor kun Natur og Kunst med Flid kan klavre op,
Staaer i et lille Kruus den ægte Digter-Miød
Klar, reen som Æther, ikke alt for sød;
En liflig qvægsom Duft den rundt omkring sig spreder,
Som skaber Mod i unge Krigsmænds Bryst,
Og Dyd i Pigens Barm, og allevegne Lyst;
Men reen, usmittet Lyst, som Viisdom selv tilsteder.
Men lang og steil og tornefuld og haard
Er Veien til den høie, lyse Throne,
Hvorpaa dens glimrende Erobrer staaer,
Og famler efter Evighedens Krone.
Uagtet Lamper glimre hist og her,
For Vandreren paa rette Vei at lede,
Saa kommer han dog tit en Klippekant for nær,
Og, bumps! der ligger han igien dernede;
Hist strækker ham den lange Vei, som bringer
Ham til en nye, naar reent han troer den endt,
Hist Knaldet af hans Formands knuuste Vinger,
Og hist og her en bister Recensent.

    Af et af disse Poesiens Kar
Har alle de Poeter, kiere Læser,
Som ere til, som kommer, og som var,
Øst godt og ondt, Moraler og Fadæser;
Een drak af dette, een af hint,
Og een og anden af dem begge to,
Adskillige drak saare fiint,
Og somme drak prestissimo.
See Grunden her til Forskiel paa Poeter,
Hvi sande store sees saa sielden som Cometer
Mens sande slettes Navn er altid <b>Legio</b>;
Thi til det store Kar kan alle komme;
Som veed paa een og anden Viis,
At trodse Folks, Fornufts og Smagens Domme,
Og Frue Critikens Riis.
Af dette Kar har for og bag i Tiden
Bestandig drukket Millioner Mænd,
Hvis Navne, Værker krøb' for længe siden
Ind i det Nul, som fødte dem, igien;
Og Musen gyser ved dem Dag fra Dag at skue
Formeered' i en rædsom Proportion
Det skielvende Parnas med Undergang at true,
Hver stormende dertil paa sin Façon,
Een med Tridramer, een med Skalda-Sager,
Een med et Læse-Cabinet,
Een med en Sommersang, som heel tyvagtig smager,
En anden med et Bardiet,
Hin med en Hymne, som kun Astrologer
Kan følge halv i himmelhøie Sving,
Een med Ballader, een med Dialoger,
Og een med ingen Ting.

    Faa, men des større, seer man deres Navne,
Som drak og drikker af det ægte Kar,
Som naae det store Maal, fornøiende at gavne;
Men iblandt dem, som deraf drukket har,
Fra første Gang til nu, drak ingen meer
End Evighedens straalende <b>Homer</b>;
Ham fulgte Grækenlands og Latiums de store
Udødelige Mænd, hvis Værker nytte, moere,
Hvis Læsning drager fleer i samme Fied
Paa Veien til den lyse Evighed.
Ei Musen vil i cronologisk Orden
Opregne hver, som drak deraf, i sær,
Hvis ærefulde Navnes lyse Hær
Fra Syden straaler mod vort Norden;
Kun een, som drak af denne Miød
Alleene meer end alle disse nød,
Bør nævnes her: den heele Klodes Ære,
Hvis Navn fordunkler selv den glimrende Homer,
Den evig store, herlige <b>Voltaire</b>!
Han drak deraf saa vældig, at til fleer
Der intet skulde blevet nu tilbage,
Hvis ei den Egenskab var givet denne Drik,
At, lig et Hoved paa Alcidens Drage,
Nye Miød sprang frem i samme Øieblik.

    Og havde Skiebnen blot forundet mig
Det halve af den Miød, den gavmild skienkte dig,
O! du, min norske Ven! de danske Musers Ære!<note>Den norske ven er <A F=pram>Chr. Henriksen Pram</A> (1756-1821), Baggesens velynder.</note>
Hvor vilde jeg da vis paa Digter-Krandsen være!


I:baggesen2002110103
T:Katten, eller Elskovs Magt
F:De kiere Katte er' slet ikke mine Folk
N:Teksten følger <I>Comiske Fortællinger</I> (1785), side 44-74.
P:baggesen2002110103.jpg%Titelblad til <I>Katten, eller Elskovs Magt</I> fra <i>Comiske Fortællinger</i> (1785).<br>Katten, / eller / Elskovs Magt. // - - - -  Ille ferocem / Contudir, et dominae misit in arbitrum. / Armeniae tigres et fulvos ille leones / Vicit et indomitis mollia corda dedit. / Haec Amor, et majora valet. - - / Tibull.

De kiere Katte er' slet ikke mine Folk.
Jeg skyer dem meer end Mørkets Ild-Krabater,
End Østers, usiet Melk, og Mecenater,
Og Vers af Agent Holk -
Og kommer jeg engang i Selskab med en Kat,
Saa snapper jeg, saa snart jeg kan, min Hat;
(At sige naar den ligger fra Personen
Saa langt som tre Aar giftet Mand fra Konen,)
Og gaaer min Vei.

    Hvoraf sligt kommer, veed jeg ei:
Jeg er vel Philosoph; men saare lillebitte,
Og kiender knap en daglidags Sorite;
Desuden, kiere Læser! hvo kan sige
Til alle Ting en Aarsag just saa lige?
Tit er der ingen Grund til hint og dette,
Exempli gratia: Hvi elsker <b>Stax Lisette</b>?
Hun ingen Penge har, og endnu mindre Vid,
Og hendes Roser stial forlængst den lumske Tid;
Hvad hendes Dyd angaaer, det Stax kan bedre sige -
Hun, for saavidt jeg veed, er langt fra ikke Pige
Af helligste Natur. Paa samme Maade sig,
Ifald du kan, min Ven! hvi elsker <b>Thrine</b> dig?

    Dog er det ei aldeles uden Grund,
At Monsieur <b>Peis</b> og jeg er Fiender.
Hans Klør, hans giftig' Skiæg, hans slemme Mund,
Aflange gloend' Øine, hvasse Tænder,
Hans lumske Karakteer hos Herr <b>Bomare</b>,
Ordsproget: For hans Hale tag dig vare!
Og Visen om hans skiendige Natur,
Som skiendte Duen dette lille Diur,<note>* Den bekiendte gamle svenske Vise: Tui Katta! Tui Katta! etc.</note>
Alt, vel tilsammelagt, beviser dog,
At jeg er ei saa gal, som de, der skrige
Ved Synet af en Ost, et Æble og deslige,
Og flygte for en yndig lille Pige,
Som <b>Flaccus</b> for en Hund og for en Snog.

    Kort sagt: jeg seer hos Musenes Tyran
Slet intet got, og intet finde kan.
Hvo foraarsagede <b>Jens Blok</b> sin Qvide,
Undtagen gammel Gunilds sorte Kat?
Hvor meget maatte <b>Gustav Landkron</b> lide
For Peises Skyld?

                                           <nonum>Forgangen Aar, en Nat,</nonum>
(Jeg neppe kan for Graad det Syn fortælle;
Og det er slemt; thi jeg vil gierne lee.)
En Vinternat en vis høibaaren Delle
Forvildet løb paa Gaderne,
Og ledte allevegne om sin Frue;
Men, da den ingen fandt, bad alle om Logie,
Som gik det arme Dyr forbi;
Den vimsede, den peeb, saa det var Ynk at skue,
Paa Tispelige Kinder heede Taarer
Blev' Hagl; forfrosne Fod knap orked' meer -
O! meer end Hunde-Siel, som gaaer forbi og leer,
Hvis jernet Hierte Delles Angst ei saarer!
Saa tænkde jeg, og tog den i min Arm,
Og stak den varlig i min Barm,
Gik hiem, snart lod den visple om i Stuen,
Snart kyste den, som om det selv var Fruen.

    Indbild dig, Læser, at du sidder i
Et Træe i <b>Jubas</b> Land - du, som ei vil spadsere
Saa langt, spring kun min Lignelse forbi!
Men du, hvis Tanker ei saa magelige ere,
Hvis Siel har ingen Podagra,
Følg med mig did, og see i Træets Skygge
En Moder glad til ømme Bryst at trykke
Sit fundne Barn, hun var forvildet fra.
Studs ei! i <b>Lybien</b> er ogsaa Mennesker;
Tidt ømme Mødre sees blandt vilde Tigre der:
Her er' kun tamme Dyr; men, modsat, vilde Fædre,
Som man saa ofte seer, Gud bedre! -
Men nu til Lybien igien.

Du saae dem jo ved Træet der, min Ven!
Nu reise de sig op; de see sig om;
Bag Træet staaer den skrækkelige Løve,
Opkaster Jorden rasende og grum,
Imedens hule Brøl selv Skyens Tordner døve -
Føl deres Skræk! og føl saa al min Angst og Qval,
Da jeg en Kat blev vaer i Hiørnet af min Sal,
Som greb det lille Dyr, og med barbarisk Pote
Dets Øyne kradsed' ud; og gruesom beed ihiel
(I Tanke sikkert at det var en Rotte)<note>(I] I</note>
Den ulyksalige Fidel.
Hvor Morderen blev af, det veed jeg ei;
Thi Skræk jog Tyngsels-Punktet i min Nakke,
Saa jeg i denne Hurlumhei
Paa Gulvet strax tog Maal af Sielens Frakke -
Paa menneskelig Prosa: Jeg faldt om,
Og da jeg vognet op til mine Sandser kom,
Saae jeg - o! fæle Syn! med Døden stride
Den lille Delle ved min Side.
Den Digression var maaskee lidt for lang;
Men at den ei skal blive længer, Kiere!
Saa vil vi om dens Længde disputere
En anden Gang

    Endskiønt der intet Land i Verden er
Saa ganske koldt og haardt, at hist og her
Jo een og anden nyttig Urt frempipper<note>* Nec sterilis locus ullus ita est, ut non sit in illo<br>Mista feré duris utilis herba rubis.<br>Ouid. Ep. ex Ponto. El. 4. 3.</note>
Blandt giftig Ukrud - selv blandt <b>Grønlands</b> Klipper,
Ifald han siger sandt, bemeldte Herr Bomare,
Skal voxe deilig Kokleare -
Skiønt intet Folk paa Jorden er saa vildt
Og dumt, at jo en enkelt Klog man hitter,
Som ikke just bær samme Narre-Skildt -
Endogsaa blandt de kiære Abderiter
Var een, og som, hvis man skal <b>Wieland</b> troe,
Vist gierne kunde gaae for to;
<b>Epaminondas</b> viiste, at Bæoter
Var' ei just allesammen Kloter;
<b>Zamolx</b>, en Scyther, var jo ganske klog,
<b>Cervant</b> var heller ingen Drog;
Ja, naar i Tingen lidet dybt man seer,
Saa findes selv i <b>Miltons</b> Helved-Vrævel
Tit een og anden ganske yndig <b>Dievel</b>,
Som, meer end nok, Beviis paa denne Sandhed er,
At selv det værste noget got frembær.
Alt er ei gandske galt. Blandt Sinas Bonzer
For Resten Slyngler, glimrer en <b>Konfuz</b>,
Dog troer jeg aldrig, at der mellem Monser
Kan findes nogen god og dydig Puus.

    Kun, Elskov! du kan alting overvinde,
Din Tryllekraft giør en <b>Orlando</b> gal;
For Omphale <b>Alciden</b> selv maa spinde;
En Dalila kan eene <b>Samson</b> binde;<note>Cf. <xref bibel="bibeldommer16"></note>
Du tæmmer Kiempe, Løve, Grib og Hval,
Ja Guder selv: <b>Saturnion</b> nedstiger
Fra pigeløse Himmel hist og her
Paa Jorden, for at kysse kiønne Piger,
Til Spot og Spee for alle Mennesker,
Foruden Hat, Paryk, og Tordenspiger,
Snart, som en Svane, snart, som en Ducat,
Nu, som en Stud, nu, som en Abekat.
Lyksalig den, som <b>Amor</b>! du beskytter!
Han kan alt hvad han vil, og rundt omkring
Han Slotte, Bierge, heele Verd'ner flytter
Paa Øieblikket, og som ingen Ting.
Den du beskiermer frygter ingen Fare;
Ham skrækker ingen Dievel, intet Dyr;
Han Penge til en Kaarde frit kan spare;
Uvæbnet Elsker selv <I>Cartouche</I> flyer.

    Men da nu mine Vers er' saare faa,
Kun lidt bekiendte, mindre deres Fader,
Saa, at min Læser mig desbedre kan forstaae,<note>forstaae,] forstaae.</note>
Maa jeg oprigtig her tilstaae,
At jeg af Kierlighed er ingen Hader;
Men i al Høviskhed og Tugt
Saamænd endogsaa har en Pige,
Som ei fortryder paa den smule smukt,
Jeg hende kan imellemstunder sige;
Om det nu ikke just saa lige
Er slet saa kiønt, som det, den pyntede <b>Tibull</b>
Sang til sin Delia ved kielentstemte Lire;
Og denne Pige, som for al Mogolens Guld
Jeg ikke bytted' bort, hun hedder her <b>Zemire</b>.
Nu veed enhver, som eengang elsket har,
Og andre veed det noksom af Romaner
Og Skuespil, at iblandt andre Vaner,
Der hænge ved den arme Elskovs Træl,
Exempli gratia: at slaae sig selv ihiel;
(For hvilken, <B>Cypris</B>, du mig steds bevare!)
Er denne een af de sædvanligste,
At hoppe ofte til sin Elskede,
Endogsaa med den allerstørste Fare.
En Elsker er desuden altid Helt.
<B>Cupido</B> har, som Fader <B>Naso</B> siger,
Trods Generalen <B>Mars</B> sin Leir og Telt;<note>* Militat omnis amans et habet sua Castra Cupido &c.<br>Ouid. Amor. L. I. Eleg. 9.</note>
Og den, som elsker - notabene Piger,
Er altid udi Strid og Feldt,
Saavelsom nogen anden Kriger.
De spionere hver, paa Mark, og Bal,
Hin Fiendens Hær, og denne sin Rival;
Naar Martis Søn en Fæstning hist beleirer,
Og throner paa nedbrudte Taarnes Gruus;
Saa denne bryder Vindver op, og seirer,
Og rask slaaer Lygter ind i lystig Ruus;
Hin trygge Fiendens Søvn, er vel tilpas,
Med Slummer har en Elsker og sin Spas -
Kort disse tvende ligne saa hinanden
I alle Ting, som man kan eftersee,
Og læse hos <b>Ovid</b> langt smukkere,
Og overmaade tydeligere,<note>tydeligere] tydeiigere</note>.
Jeg just saa ganske nøye veed det ikke;
Men han forstod den Sag til Punkt og Prikke -
Og, overalt, at sige hvad man veed,
Med alt for stor Omstændighed,
Det er saa hvad det er. Paa mange Steder
Den gode Naso dette selv begræder;
Og det er ei min Sag. Jeg siger nu, som før,
Jeg hader Tvinerie, jeg lever, leer og døer. -
Men, til Materien igien at komme,
Jeg mangler, mærker jeg, en Smule Blye
Og svinker noget meget; maaskee somme,
Som ikke vide <B>Pegasus</B> er skye,
Vil finde Maaden alt for nye;
Endskiønt de selv, med al Respect at sige,
Saa vidt man undertiden kan forstaae,
I Ting af større Vægt saa ganske lige
Just ikke altid gaae;
Men det er nu altsammen deres Sager,
Som mig aldeeles ikke rager -
Og, for at komme til mig selv igien,
Saa, da jeg har beviist, at Elskeren
Er Helt, og sagt, at jeg har selv en Pige,
Saa følger deraf overmaade lige:
At jeg er <B>Helt</B> - men hvori det bestaaer,
Min fromme Læser nu ret strax at vide faaer.

    For her at undgaae slem Logomakie,
Saa sættes: (Forord volder ingen Trætte)
At Heltemod bestaaer deri
At leve, naar man kan - og døe som <B>Vessels</B> Mette,
Som Grethe, Jesper eller Skrædderen:<note>Henviser til Wessels <a v=wessel/1772>Kierlighed uden Strømper</a> (1772).</note>
Det er at sige, at staae op igien;
Thi døe er ingen Sag - det kan jo paa min Ære
Hvem det skal være;
At leve derimod, see, det er Tingen!
Det kan i vore Tider næsten Ingen -
At sige naar det galdt; jeg ikke regner den,
Som kan gaae i sin Seng, og kan staae op igien
Foruden Farlighed, og ei alleene leve;
Men blive til to, tre; og være tyk og feed;
Og tankeløs og ubekymret sveve,
Som Herremand, Bormester eller Greve,
I roelig Claussimplexisk Salighed -
Det kommer ikke Sagen ved.
Men midt i Nattens Mørk, omlynet allevegne
Af blege Rædsler og dog ikke blegne;
Hvor Øiet vendes, mødt af Helveds heele Magt,
See Dievel, Mørk og Skræk med ligestor Foragt;
Med Øre rystende af <B>Zahras</B> Løvers Vrøl
Kun høre: Kiemp og vind! imellem hvert et Brøl;
Med Næse lugtende kun Damp af Aadselkuler,
Som den der stiger op af gamle Dragers Huler,
At fnyse kiek, og midt i denne Hurlumhei
At blive siddende og ikke gaae sin Vei,
See det er Heltemod. Endskiønt den heele Scene
Er (tag det ikke ilde op, Camene!)
Kun skildret meget maadeligt og mat;
Som Læseren nok selv kan mærke, naar jeg siger,
At den skal forestille mig, som Kriger
I Tvekamp med en <B>Roland</B> af en Kat.
Hver Elskovs Atheist i slig en Scene
Vist spillede sin Rolle meget slet;
Kun Elskeren, kun Elskeren alleene,
Skiønt bunden, fanges ikke her saa let;
Hver anden tabte Modet, som jeg tænker:
Kun Amors Slave kiender ingen Frygt.
Min Siel er stolt i min <B>Zemires</B> Lænker,
I hendes Slaverie jeg lever trygt.
Ei tynge disse Kiæder; men de lette
I Lynildstraalens susende Galop
Min glade Aand høit over Jorden op,
Og den ved Siden af <B>Kronion</B> sætte.
Stolt skuer jeg paa Jordens Farer ned
Igiennem Glandsen af <B>Zemires</B> Smile,
Og frygter ei den nære Tordenkile,
Om end min Sidemand var som en Tydsker vred;
Tryg, om end alle Himlene nedtordne,
Jeg flytter ei min Fod; men bliver paa mit Sted,
Om for mit Øie alle Sole sortne
Og alle Kloder under mig bortgleed.
Saa mægtig er din Troldom, <B>Erycine</B>!
Den, du fortryller, ingen Fare skyer,
For ham er Spøg, hvad andre synes Pine,
For ham, skiønt ubevæbnet, Løver flyer.
Herpaa er jeg vist ei det eeneste Exempel;
<B>Horaz</B> stadfæster det: han kiendte Elskovs Magt
Saavelsom jeg, var Helt, Poet, og uforsagt;
Og snurrigt nok, vi to, alt vel tilsammenlagt,
Har overalt saa got som samme Stempel:
Han i <B>Venusium</B> var født; jeg i <B>Korsøer</B>;
Han elskte Landet; jeg er helst i Byen;
Han løfted' <B>Cæsar</B> og <B>Mecen </B>til Skyen;
Før jeg blir <B>Aristipp</B>, af Sult jeg heller døer;
Han elsked' en tre, fire, fem, sex Piger;
Jeg een - og neppe det, som somme siger;
Han slukkede sin Tørst med god <B>Falerner</B>-Viin;
Med <B>Peblingsøens</B> Vand jeg oftest slukker min;
Han var en stor Poet - og jeg en saare lille:
Kort sagt, naar, uden Frygt for Aristarch,
Jeg sammenligner os a la <B>Plutark</B>,
Saa kan man os knap fra hinanden skille.
Og Elskov gav os Mod at trodse begge to,
Han den sabinske Ulvs, jeg Siellands-Kattens Kloe.
Det første seer man af den lille Ode,<note>* Integer vitae scelerisque purus &c.</note>
Som har en Hoben smukt hos mig tilgode;
(Jeg borger et og andet i en Ruf;
Dog oftest hos Horaz jeg tier paa Puf).
Men hvor det gik mig selv i denne Sag, see, dette
Vil jeg enfoldelig og kortelig berette:

    For nogle Dage siden - om det var
En Søndag, Mandag, det saa lige
Jeg skal just ikke sige,
Da til at huske sligt jeg ingen Lykke har -
Og, Læser! det er sagtens ligemeget,
Om Dato just ei skrevet blir, men streget; -
Især, naar Eventyret kan kan passere
Paa hvilken Dag i Aaret det skal være.
Nok er det, at det var engang en Dag,
Jeg tog mig for, at komme, see, og vinde
Min hidtil demanthærdede Gudinde,
Som ikke var saa ganske let en Sag.
Man mærke vel, at jeg aldeles ikke
Er nogen <B>Paris</B> eller <B>Ganymed</B>,
Og langt fra ikke smuk, saa vidt jeg veed;
Mit Hoved er endog en Slags Antike;
Og Alt, hvormed man Damerne behager,
Alt hvad det smukke Kiøn især indtager,
Exempli gratia: en smuk Frisur;
En smidig, ledeløs Figur,
Som i forunderlige Caprioler
Har Centrum gravitatis hist og her,
Snart i sin Pande, snart i sine Saaler;
En Vittighed, som, naar og hvor det er,
Kan solo, heele Timer, tækkelig
Trods sund Fornuft, trods Ører, Øine, Næser,
Frembringe Myriader af Fadæser -
Alt sligt har umild Skiebne nægtet mig.
Og derfor er det ei at undre over,
Om jeg maa giøre mig en smule Flid;
Kun disse Konger, Guder alting vover,
For første Gang - jeg bruger meere Tid.
Jeg er ei <B>Mars</B>, om hvem Ovid fortæller:
Han kom, og saae, og vandt sin <B>Sylvia</B>;<note>* Mars videt hanc, visamqve cupit, potiturqve cupita.<br>Ovid. Fast. L. III. 21.</note>
Hans Maade var desuden ikke heller
Heroisk, naar man regner alting fra.<note>* Et sua divina furta fefellit ope.<br>Ibid.</note>

    Men, i min Rad igien! Du saae mig, Læser! før
Tæt uden for Zemires Dør.
Nu, det forstaaer sig selv, der blev jeg ikke;
(Jeg er en Hader af de spanske Skikke.)
Men jeg gik ind, som andre Mennesker,
Og hilste, satte mig, - og saa var det ei meer.
Thi om jeg nu eengang med Foden sagte stødte,
Vist uden Forsæt, paa Zemires Fod -
Og mine Øine stundom hendes mødte,
Og hendes mine - om en Smule Blod
Nysgierrigheden ved slige Leiligheder
Op i Zemires hvide Kinder foer -
Og om der banked' noget, visse Steder,
Og hæved' noget vist, jeg veed ei hvor -
Om et og andet Smiil igiennem Sielen foer -
Og om jeg svømmed' i et Hav af Glæder,
Og undertiden næsten druknede
I Elskovs underlige Saligheder -
Det gietter uden Tvivl de fleeste Læsere,
Men, een Ting gietter Læseren dog ikke,
At nemlig, midt i denne Hurlumhei
Af Vellyst, mellem disse kielne Blikke,
Hvoraf ethvert - ja blot det halve gar
Et Ocean af himmelsk Vellyst var -
At midt i dette yndefulde Eden
Var, som i alle Edener Herneden,
En Slange skiult. Hvor findes varig Lyst,
Naar ikke selv ved min Zemires Bryst!

    Jeg sad i Himlen selv - jeg saa kun dig, Zemire!
Og saae kun Guders Syner i hvert Blik -
Jeg aanded' Ambra - hørte Solens Lire,
Og Sphærernes Musik -
Jeg holdt din Haand; og følte <B>Evalds</B> søde,
Henrykkende <I>jeg veed ei hvad</I> -
Jeg kyste den, og smeltede, og døde
Paa Stolen, som jeg sad,
Af meer end himmelsk Salighed - jeg rørte
De høie Himles Himle med mit Haar -
Kort sagt: jeg lugted', følte, saae og hørte
Alt hvad en lykkelig Poet formaaer.
Jeg kyste dig - og nu svandt Jord og Himle -
Jeg Verden saae som lillebitte Nød,
Som Erter saae jeg Menneskene vrimle;
Og Skibe smaa som Fingerbøller flød'
Paa Havet, som mig syntes ikke meere
End en Kop Kaffe - men hvor got jeg saae
Paa disse Ting, saae jeg dog ei, desværre!
En <B>Kat</B>, som tæt ved mine Fødder laae.

    <B>Thalia</B>! <B>Clio</B>! hielp mig at beskrive
Dens Øine, Hale, Skiæg og fæle Kloe!
Nu gielder det. O! hielper begge to,
At det en smule skikkeligt kan blive;
Skiønt alle Lignelser er' vist nok her for matte -
Med Katte kan kun sammenlignes Katte.

    Som blodig Himmelriis, den flammende Comet<note>Comet] Prophet - som i senere udgaver af digtet, jvf. også Virgil-citatet og, nåhja, ,,Prophet'' er meningsløst her.</note>
I lyse Nat - som Hvalen, naar han fnyser,<note>* Non secus ac liquida si quando nocte Cometae<br>Sanguinei lugubre rubent -<br>Virg. Aeneid. X, 272.</note>
Og giennem hekkenfieldske Næse nyser
En Flod saa stor som Styx mod Himlen op,
Og Gallioten med sin Rumpe slænger,
Som liden Slyngesteen, fra Dybet af med et
Op paa skyetakte <B>Teneriffas</B> Top -
Som Ceilons Elefant, naar han ei længer
Kan leve, river Skovens Eeger ned,
Som det var Kieppe i et Erte-Bed -
Som Afrikanske Løve, naar den brøler
Og døver over tusind' Tordners Knurr,
At Øret disse ikke meere føler
End, naar det tordner, Sværme-Biers Surr -
Som naar <B>Orlando furioso</B> raser
I hiin Ballet - som salig <B>Don Qvixott</B>,<note>* See Balletten <I>Angelica og Medoro</I>.</note>
Naar han forbittret over <B>Sanchos</B> Phraser
Troer Hyre-Huus og Kroe er hver et Slot,
Târ Møller an for Kiemper, splitter, sprætter
Hver Vinge; dræber Geeder, Faar og Sviin;
Og ynkeligen myrder alle Jetter,
Selv dem, hvis Liv er Lær, hvis Blod er Viin -
Som Loke, naar med Torden-Trin han tramper
Svøbt i en tifold høi Zemblaisk Storm
I Udgaards Huulers dragegiftig' Damper
Imellem Fenris, Hel, og Midgaards-Orm -
Som <B>Miltons Satan</B>, naar han tungt fremtriner
Paa Tydsk, i <B>Zachariä</B> tunge Vers
Blandt Himmelmagters brændende Ruiner,
Hvis Ekko tordner, brøler, hyler, hviner
I heele Helvede paa langs og tvers -
Som Døden - som den Sveiserske, der sidder<note>* See Zachariä <B>Miltons verlohrne Paradies</B> II. Ges. 648-665.</note>
Ved Porten af det fandenske Hotel,
Den stygge Frue <B>Peccatum</B>, som saa vel
Er bildet oven til; men sommetider
Som <B>Scylla</B> blir til Hund i sine Sider;
Den stygiske treflabbede Bulbider
Er ei saa slem; hun har et heelt Dosin
Af Hov'der til at skrue ud og ind,
Hvormed hun holder Vagt, og giør og bider
Ved Demant-Porten; Satan selv en smule
Perplex og heed om Øret blev den Gang
Han hørte denne Helved-Scylla sang,
Og havde Møye med sin Skræk at skiule,
Da hun sig reiste fra det Sted, hvor hun er sat,
Og med et Brøl, som alle Helved-Gruber
Igientog, spyede Ild og Gift af tusind' Struber -
Ei anderledes var at skue denne Kat.

    Men Elskeren er Helt. Og skiønt jeg vel, som Fanden,
Forfippet noget blev, saa tumled' jeg dog ei
Som fordum om paa Gulvet; men, som Manden,
Som Helten sad og ikke gik min Vei.

    See! det var Kraften af dit Smiil, Zemire!
At jeg vel blev en lille smule bleg,
Og glemte Lyden reent af Solens Lire
Og Sphærernes Concert, og Guders Blikke,
Og al den heele Himmel-Leeg;
Og at jeg udi disse Øieblikke
Saae ikke meget synderligt
Til Erter, Fingerbøller, eller sligt,
Det nægter jeg, som sagt, aldeeles ikke.
Mig syntes tvertimod, at alt blev ganske sort -
Zemire saae jeg som en Soel i Natten,
For Resten saae jeg ikke meget stort;
Thi alt det øvrige var rullet bort,
Saa nær som Katten.

    Imidlertid, saa længe dette varte,
Zemire ingen Møye sparte
For at faae Monsieur Peis paa Dør
Men denne <B>Periander</B> iblandt Peiser
Sig op paa begge sine Bagbeen reiser,
Og mod Zemire selv udstrækker sine Kløer;
Med meer end dievelsk Grumhed derpaa ridser
Et blodigt: <I>Op til Kamp!</I> i kielne Fingerspidser.

    Ei <B>Pyramus</B>, da han sin <B>Thisbes</B> Blod
Indbildte sig at see; ei Lybiens Løvinde,
Naar hun saae stiaalne bort de Unger, hun forlod,
Saa rasede, som jeg i dette Øieblik,
Da jeg, Zemire! saae dit Blod at rinde.
Ti tusind' Løvers Mod umiddelbar jeg fik,
Og følte Styrke til at knuuse Millioner
Langhalede, langøiede <B>Neroner</B>.
Med Lynets Fart jeg op af Stolen foer,
Som den opbragte Hval fra Zemblas Klippers Rødder,
Naar man Harpunen i hans Nakke støder,
Og Tanken i min Siel var lutter Mord.

    At skue var jeg vist den Gang forfærdelig;
Thi min forkyeste blødende Gudinde
Blev meere ræd for mig end for min Fiende,
Og flygted' i en Krog at skiule sig.
Forskrækket fløi Forræderen omkring
Paa Borde, Bænke, Stole rundt i Salen,
I mange underlige Spring,
Indtil jeg endelig fik Fyren fat i Halen.

    Af <B>Stentor</B> ingentid man hørte saadant Skrig;
Ei trufne Krigs-Guds Brøl i den Trojanske Krig,
Ei Gunilds Kats, dengang <B>J. Blok</B> paa ham fik fat,
Ei alle Tordners Skrald, ei alle Stormes Larme,
Var meer end <B>Anes</B> Skrig i Mester <B>Jespers</B> Arme,
Imod det Skrig, som foer af Struben paa min Kat.

    Fortvivlet snoer han myrdevandte Fødder
Omkring min Arm med rædsomt Mjau i Mjau;
Den nøgne Finger i hans Strube bløder;
Men tvinger, trods den Gift, hans Bid indgyder,
Trods Strømmen af det Blod, som uophørlig flyder,
Af Helten ei engang Fragmentet af et Au.

    Staalhandsker havde dog Prinds <B>Jørgen</B> paa,
Dengang han kiemped' mod Lindormens Tænder,
Han altsaa ei med mig i Ligning her kan staae,
Som nøgen var paa begge mine Hænder.

    <B>Origenes</B> holdt eengang Haand i Ild;
Men deels er Ild kun Spøg mod Katte-Tænger,
Desuden holdt han Haanden ikke længer
End til den blev for heel, som somme sige vil.

    <B>Matrosen</B>, som med nysafhugne Hænder
Holdt Svenske-Skibet fast med sine Tænder
Trods alle Næsepuf, mig ligner heller ei;
Thi, reent ud sagt, jeg troer han giorde meer end jeg.

    Omtalte Herr <B>Jens Blok</B> som jeg ei heller stod;
Thi Bogen siger at han stod aldeeles ikke;
Hans Tvekamp ellers min er lig til Punkt og Prikke;
Undtagen for saa vidt jeg flytted' ei en Fod.
Kun <B>Samson</B> - ja! kun Samson, notabene
Som han i Kongens Have staaer
Med blottet Arm i Løvens Gab, alleene
At ligne mig i denne Post formaaer.
Som Samson altsaa - dog naar rigtig Tingen
Jeg overveier, stod jeg ei som han -
Som <B>Herkules</B> - ei heller det gaaer an -
Som, jeg veed ikke hvem - jeg stod som ingen;
Jeg stod som ingen havde staaet før
Af alle Verdens staaende Personer,
Trods alle <B>Heraklider</B> og <B>Samsoner</B>,
Med Katten i min Haand tæt ved Zemires Dør.

    Min fromme Læser maaskee alt begynder
At ynkes over, at jeg der saa længe staaer,
Og undrer sig hvi jeg mig ikke skynder
Og Katten ud af Dørren faaer?

    Men, sandt at sige, stod jeg der ei længe;
For hvad er Mod foruden Sindighed?
Zeus selv sig skammed' ikke ved at slænge
Engang, da han blev studs, <B>Vulcanus</B> ned.
Jeg fulgte hans Eksempel; det, som klæder
En Gud, saa tænkte jeg, kan ogsaa sømme mig;
Sandt nok i visse Slags Omstændigheder
Jeg skytter ikke om at være Guder lig;
Men ikke desto mindre, hvor det gielder
Om at slaae Kat ihiel og slige Ting,
Jeg grumme meget til den Meening helder,
At Guder deri har for os et bandsat Spring.
Jeg derfor tog min Kat, som Zeus tog Smed og Krykken,
Og hvirvlede ham ud af Stuen i en Ruf,
Endogsaa deri stor, at Fienden faldt paa Ryggen,
Og hvad end meere var, krepeerte af sit Puf.

    See! det var Virkningen af <B>Amors</B> Pile!
O Elskov! hvad kan lignes ved din Magt!
O! hvad kan lignes ved Zemires Smile!
De skabe Sielen stor og stolt og uforsagt.

    Ja, Elskov, det var dig, som skabte disse Helte,
<B>Achilles</B>, <B>Samson</B>, <B>Herkules</B> og <B>mig</B>,
Som Kiemper, Løver, Hydrer, Katte fældte!
Du gav os Mod; vi fældte dem ved dig.
Og evig derfor skal fra Harpens Strænge lyde,
O Elskov! din udødelige Priis,
Og Hymner om din Tryllemagt skal fryde
<B>Zaharas</B> Heder og <B>Kamskatkas</B> Iis;
Og Digterne skal deres Penne spise
For at udfinde Ord, som rime sig paa <B>umf</B>,
Naar de dig vil i al din Høihed prise,
Og synge Eventyr om <B>Amor i Triumf</B>.


I:baggesen2002122301
T:Deucalion og Pyrrha
F:Om første Verdens Undergang fortæl
N:Teksten følger <I>Comiske Fortællinger</I> (1785), side 75-100.
P:baggesen2002122301-p1.jpg%Titelblad til <I>Deucalion og Pyrrha</I> fra <i>Comiske Fortællinger</i> (1785).<br>Deucalion og Pyrrha. // Piscium et summa genus haesit ulmo, / Nota quae sedes fuerat columbis / Et superiecto pavidae natârunt / Aequore damae. / Hor. Carm. L. I. Od. 2. v. 9.
P:baggesen2002122301-p2.jpg%Faksimile af side 79.
P:baggesen2002122301-p3.jpg%Faksimile af side 87.

<center><nonum><b>Første Deel</b></nonum></center>

Om første Verdens Undergang fortæl,
Min danske Muse! her et romersk Eventyr,
Hvorledes alle Mennesker og Dyr
Sank for <b>den</b> Arm, som knuuser hver Rebel
Dybt i opslugend' Afgrunds vaade Skiød
I Mulm og Nat og Mørk og Død;
Hvorledes mellem Millioner Lig
To dydig elskende alleene frelste sig!

    <b>Saturns</b> Guld-Alder var forsvunden med hans Krone;
<b>Kronion</b> tordned' fra den nedstødte Faders Throne;
Alt laae nedslængte fra <b>Thessalske</b> Biergtoppe
I Afgrunds Flammerne <b>Titaners</b> Kiempe-Kroppe;
Af Guderne forladt i dræbte Sønners Blod
Hvoraf en blodig Slægt, grum, som de selv, opstod
Om Axlen dreied' sig, betyngt af Vold og Mord
Og gudernes Foragt, den syndopfyldte Jord;
Tilsidst, ophidset ved <b>Lycaons</b> Giestebud,
Beslutted' Gudernes og Menneskenes Fader,
At slette Jorden og dens Myriader
Ved sin almægtig Arm for evig ud.

    <B>Zeus</B> vinked' - heele Himlen skielvede
Og paa hans Vink kom alle Guder
Paa Melkeveien ridende
Til Himmelslottet, for at see
Hvad dette Saturns Søns uvented Vink bebuder.
I Riddersalen hver tog Plads om Thronens Fod,
Hvorpaa den lynende <B>Kronion</B> høit ophøiet,
Sig lænende paa hvide Scepter, stod;
Tre Gange rysted' han de gyldne Bukler - Øiet
Omstirred' i en Hast den heele Rad
Af Guder, som der neden under sad,
Og voved' knap at snyde deres Næse;
Thi Vreden kunde de strax i hans Ansigt læse.
Tre Gange skialv Olymp. <B>Zeus</B> taler saa fra Thronen:
,,Jeg i min Levetid har aldrig været før
Saa bange, som i denne Tid, for Kronen,
Ei selv den Gang de rasende <B>Kottoner</B>,<note>* Giganter. <B>Kottos</b> var een af de Kiemper, som bestormede Himmelen. [Her citeres Hesiod på oldgræsk, se faksimilen af side 79 for at få det med.]</note>
Med hundred' Hænder hver, bestormede min Dør,
<B>Olymper</B> dyngede paa <B>Pelioner</B>,
Og, dristig klavrende paa disse Bierges Top,
Mod Himlen slængte heele Skove op;
Thi vel var' disse Kiemper tusind' Gange
Saa store, som den største Menneske;
Men, saa var de igien ei nær saa mange:
Den heele Hær bestod af een Familie;
Nu derimod jeg har med Jorden at bestille
Saavidt som Oceanets Bølger trille;
Nu væbner sig mod Saturns stolte Søe
Det heele menneskelig' Kiøn;
Men det skal hevnes! - døe, hver Støvets Broder!
Jeg svær ved Floden <B>Styx</B> og Helveds andre Floder,
Døe skal det heele Kiøn! - Naar alting er omsonst,
Ulægelige Saae med Sverdet maa afsnittes,
At ei den friske Deel og af samme smittes;
Saa sagde <B>Hippokrat</B>, og han forstod sin Konst.
Jeg har jo Fauner nok, en heel Deel halve Guder,
Sylvaner, Nympher, Satyrer og fleer,
Som være skal et Sted og kan ei være her,
Fordi jeg, som I veed, ei lider deres Sludder -
See! disse kan i Menneskenes Sted
Benytte sig af Jordens Herlighed;
Desuden veed jeg vist at Menneskene drille
Dem op i deres aabne Øine nu,
Det slaaer mig aldrig feil, naar een kan spille
Saaledes Bas med mig, som ved det mindste Puh
Kan blæse Jorden, Jer, og ham, og alt, som Pudder
Af Pudderpusteren, i evig Skuddermudder - &mdash;''

    Den heele Gude-Skare skialv
Ved disse Torden-Ord af ængstlig Nidkierhed
Mod Menneskenes Synd og Voldsomhed;
Og, skiøndt de havde kun hørt Sagen halv,
De mumlede i Skiægget en Deel Eeder
Imod <I>Lycaon</I> og hans Gruesomheder.

    Men herved blev hans Majestæt
Fortrydelig og stødt - med Aarsag, sandt at sige;
At mumle midt i Talen, det saa lige
Sig ikke skikkede for gamle Folk ret net
Ved denne Leilighed - Et vældig Ørfign flyver
Derfor fra Tordneren paa Kiæven af <B>Neptun</B>,<note>* - - - - voce, manuque<br>Compressit murmura.<br>Ovid. Metam. I. 205.</note>
Som sad ham nærmest, ,,Hold, jeg siger jer, hold Mund!''
Electrisk denne drøie Næsestyver
Forplantede sig om den heele Disk,
At alle taug med et saa stille som en Fisk,
Og <B>Jupiter</B> igien der, hvor han slap, begynder:

    ,,<B>Lycaon</B> - sligt lad mig kun sørge for! -
<B>Lycaon</B> lider alt sin Straf for sine Synder;
Men, hvori Straffen og hans Synd bestaaer,
Det ingen af Jer veed; men nu skal faae at høre:
Da Tidernes forfaldne Smag
Og Menneskenes Vold var kommen mig for Øre,
Saa for at blive vis paa denne Sag,
Som mueligt var, og som jeg ønskte maatte være
Kun Digt, saa lod jeg strax <B>Mercur</B> med Frakken komme,
Og giemte Tordenkilen i min Lomme,
Og slængte Straaler, Zepter i en Krog,
Tog med for Moerskabs Skyld en lille Bog,
Og dermed gik jeg ned paa Jorden,
Hvor jeg fandt alting i saa græsselig Uorden,
At jeg ved næsten hvert et Skridt befandt,
At Rygtet havde sagt mig sandt.
<B>Arcadien</B> jeg allerførst besaae,
Her, tænkte jeg, er det dog sagtens saa som saa,
Hvis ei Poeterne reent bandsat overdrive,
Som det saa yndigt, saa guddommeligt beskrive;
Men tænk! kun lutter Fyrretræer og Drager!
For Blomster saae jeg Snee, og for Hyrdinder Krager,<note>* Maenala transieram latebris horrenda ferarum<br>Et cum Cylleno gelidi pineta Lycei.<br>Metam. I. 216.</note>
I Sump til Knæerne jeg stundom maatte gaae
Og takke Gud jeg havde Støvler paa;
Mod Aften kom jeg endelig til Byen:
Først lod jeg melde dem, at hans Almægtighed
Gud <B>Jupiter</B> var steget ned af Skyen
For at besøge dem - I skyldig Ydmyghed
Begyndte Folket strax af korse sig og bede,
Og heele Pøbelen med Offer var tilreede;
Den trodsige <B>Lycaon</B> loe dem ud:
Mig skal han, sagde han, ei lettelig bedrage,
Jeg et Experiment skal snart saaledes mage,
At det skal vise sig om Karlen er en Gud;
Og om han er udødelig; hvis ikke,
Jeg skal ham lettelig i Søvne giennemstikke.
Det Forsøg, tænkte han, var meget vel betænkt;
Men ikke nok med det - han havde nylig hængt
En fangen Lieutnant, en Epyrer,
Ham skar han strax af Galgen halvqvalt ned,
Stak ham saa got som levende paa Sped,
Og derpaa dygtig Ild i Ovnen fyrer;
Halv Steg, halv Suppe, lod han bringe denne Ret
Paa Bordet for mig. Da jeg mærkte det,
Tog jeg i Lommen - strax stod Bord og Bænk og Stue
Og heele Slottet paa mit Vink i Lue;
Som Manden er, saa er' hans Guder -
De brændte med. Han selv forskrækket fløi<note>* - - - - ego vindice flamma<br>In dominum dignosque everti tecta Penates.<br>Met. I. 230.</note>
Fra Bordet i den græsselige Støi
Langt ud i Skoven, hvor han nu betuder
Sit Atheisterie, sig selv dog immer lig,
Hans Lyst til Mord og Blod mod Faar nu viser sig;
Af Klæderne han Haar, af Arme Forbeen fik;
Kort sagt: der gaaer en Ulv, hvor før <B>Lycaon</B> gik.
Men det er ikke nok, at han alleene
Fik den fortiente Straf. Vold, Uret, Gruesomhed,
Saavidt som Havet naaer, mod Himlen sig foreene,
Og alle har fortient den Straf, <B>Lycaon</B> leed.
Jeg har besluttet det, og evig som min Torden
Staaer min Beslutning fast, jeg vil udslette Jorden!''
Saa talte <B>Saturns</B> Søn.

                                                      <nonum>Enhver af Guderne</nonum>
Bifaldt den strænge Dom med Mund og Hænder.
Naar Vognen hælder, som man tidt kan see,
Saa flyder alle efter - Een antænder
Et Baal; med Olien er strax enhver bereed;
Saa gik det ogsaa her. Imidlertid de bare
Dog alle hemmelig Medlidenhed
Med Jorden, skiøndt de den med god Samvittighed
Ei kunde for Hhans Majestæt forsvare.
Dog for at giøre hvad der giøres kan,
Saa spørge de ham ad, som en passant,
,,I Hvad Figur han den herefter vil omdanne?
Hvem der skal offre nu? skal Rovdyr den beboe?''<note>* - ferïsne paret populandas tradere terras?<br>Met. I. 249.</note>

    De kiere Guder i den guddommelige Pande,
(Ifald man Krøniken skal troe,)
Maa ikke have overmaade megen
Hukommelse - nys havde <B>Jupiter</B>
Fortalt dem det, hvorom de spørge her,
Slig Glemsomhed er vist hos Guder noget egen!
Jeg ei begriber det; men hvorom alting er,
<B>Ovid</B>, og ikke jeg, er Manden her.

    ,,Sligt, som jeg sagde før, lad mig kun sørge for!''
Igientog <B>Zevs</B>. ,,Nok sagt, jeg Eder lover
Et nyt Slags Mennesker paa den omskabte Jord,
Ifald jeg ellers Skabelse forstaaer,
Paa en Maneer, som I skal undres over.''
Saa talte han - og i det samme
Greb efter den forfærdelige Flamme,
For at nedslynge den og sønderknuuse Jorden -
Men Frygten for, at Flammen, paa sin Vei,
I denne græsselige Hurlumhei
Af Nat og Storm og Ild og Damp og Torden,
Tillige skulde tænde Luften an
Og skikke heele Himlen selv i Brand,
Tilbageholdt hans Arm - han huskede tillige
Paa Frue <B>Sibyllas</B> Spaadoms Ord:
At den Tid komme skal, da Hav, og Jord,
Og Luften, og det heele Himmel-Rige
Skal brændes op; og lagde derfor hen<note>Se noten hertil i faksimilen af side 87.</note>
Den grumme Straale paa sit Sted igien.
Som han nu stod og huskede sig om,
Et modsat Indfald ham i Sinde kom;
,,Hvad om jeg satte Jorden under Vand,
Og druknede dem alle Mand for Mand,
Det stikker ikke Himmelen i Brand;
Og lige vel min Dom jeg fuldført fik?''
Tænkt, sagt, iværksat - i et Øieblik
Er <B>Æolus</B> afsted og efter ham <B>Neptun</B>
Paa Paternoster-Skiær og dybe Nordsøes Bund.
Stormguden strax indslutter i sin Hule
Østvinden og den kolde Boreas,
Og Petitmaitren Zephir, som til Stads
Kun blæser, naar Hyrdinderne sig skiule
I Buskene. Der sadde disse tre,
Og spilte l'Ombre heel forbittrede
Fordi de maatte sidde der saa stille,
Og Fierdemand var borte til Qvadrille:
Herr <B>Notus</B> nemlig, som blev strax lukt ud
Vaad som en Sild om Skiægget, sort som Fanden,
Og taaget, som Herr Claus i Panden,
Med Munden fuld af Regn og Næsen fuld af Slud.
Svøbt i en sydlig Storm han fnysende sig svinger
Igiennem Luften paa de vaade Vinger,
Foran en rædsom Hær af sorte Skyer
I fæl kaotisk Nat med vældig Suusen flyer.
Han farer frem. De vaade Kiemper suuse,
Flye, hvirvle, hvine, hyle, tude, bruuse;
Med vilde Tordenbrøl den heele Trop
Flyer giennem Himmelen i stormende Galop.
Nu Pladsk i Pladsk den eene mod den anden
Fremstyrter rasende; stødt mod hinanden<note>mod] mød</note>
De splittes, revne, knuuses, styrte ned,
Og brøle pladskende mod Jorden: Zevs er vred!
Nu brager Skabningen. Som <B>Pyrenæer</B> tunge
Nedstyrte Vandene, og alle Bierge gunge;
Kornagre, Blomster, Markens Herlighed
Og Agermandens Haab af Regnen pidskes ned.
Omkastet ligger Sæden; Skovens Kroner
Nedfalde; bange flye Jordklodens Millioner
I Nat og Storm og Regn, de flye, men veed ei hvor,
De flye; men flye dog ei den næsten knuuste Jord.
Saa raser Regnen. <B>Tordneren</B> omfarer
I Luften Pol til Pol og brøler til <B>Neptun</B>:
,,Op, Havenes Monark, fra Nordsøes dybe Grund!
Oprør fra Grunden Oceanets Skarer!''
Nu brast Afgrundens Skiød. Den fnysende Neptun
I trefold hule Brøl fremkalder Dybets Kiempe;
Nu rulle larmende fra <B>Dovres</B> Huulers Grund
Nordhavets Bølge-Magt, som ingen Storme dæmpe,
I rædsomt Bulder styrte brølende
De vrede frem, i høie Hvirvler hæve
De vaade Toppe op mod Himlen, larme, bæve,
Og synke larmende i Dybene.
Nu tude <B>Scyllas</B> Hunde; Himlen sortner;
Malstrømmen fnyser; Oceanet tordner;
De bange Fiske sig i Havet skiule;
Og Leviathan brøler i sin Huule;
I Luften tuder Stormen; Polen knager;
Den revnende Jordkugles Axel brager;
Fieldhøie Vand-Kolosser andre Bølger
I rædsom Bruusen skummende forfølger;
De flygte for hinanden; nogle rømme
Paa Landet op og Jorden oversvømme;
Hist tumler om et Slot bortskyllet af en Flod;
Nu over Skov og Eng en Bølge-Hær fremtriner;
Nu bruuse Vandene paa Stædernes Ruiner
Og Bølger taarne der, hvor Paradiser stod'.
Saa rasede <B>Neptun</B>. <B>Kronion</B> maatte trykke
Med tunge Skyer ned, af Frygt for Solens Krop
Og Stiernerne, den høie Bølge-Trop,
Saa disses Lys ei sluktes ud til Lykke;
Hvis <B>Jupiter</B> ei sligt forsigtig havde giort,
Hans Throne havde selv vist blevet skyllet bort.<note>Tunc quoque tanta maris moles crevissit in astra,<br>Ni superum rector pressisset nubibus undas.<br>Lucan. Phars. L. V. 625.</note>

    Heel tragi-comisk har Jordkloden her seet ud.<note>Jordkloden] Jordkioden</note>
Hin i en Jolle, hin paa Spidsen af en Klippe,
Een paa en Hest, en anden paa en Stud
Forsøger paa fra Vand og Død at slippe.
Een flyder paa en afbrudt Mast omkring,
Een paa et Skilderhuus, een paa en Sofa sidder,
Een paa en Foliant, een paa en Bagdør rider
Een svømmer paa lidt Tang og een paa ingen Ting.
Hin støder Skibet læk paa Spiiret af et Taarn;
Hin kaster Anker, hvor han pløiede tilforn.
Delphiner, Randers Lax, Sælhunde, Sild og Reier
I Skovens grønne Top sig nye Logier leier;
Hvor Geeder nylig sprang, der Giedder Bopæl fik,
Og Hvale boltre der, hvor Elefanter gik.

    Kun et Slags Skabninger, de kiere Havgudinder
Ved denne Hurlumhei sin Regning finder -
Med mindre der maaskee i Dybet været har
En <B>Alexander</B> af en Hvalfisk, en Barbar,
Hvis Fiske-Hovmod sig kan have strakt saa vidt,
At Verdens Ocean har syntes ham for lidt
Til Eiendom, til Plads for Krig og Rov og Mord,
Som Asiens <B>Tyran</B> før syntes om vor Jord;
Han vist har glædet sig ved denne Vandets Vext -
Men sligt er posito; jeg veed det ei tilvisse,
Thi herom melder ei det ringeste min Text.
Men <B>Nereiderne</B>, det veed jeg vist, at disse
Har havt i denne store Hurlumhei
De ubetaleligste Løier;
Og om med dem jeg Læseren fornøier,
Da er det ikke meget af min Vei.

    Nu, mine smukke Danske Damer, hader
Af alt for megen Ømhed ikke strax
De stakkels Nereider og Najader
Fordi de loe, mens <B>Proserpinas</B> Sax
Afklipped' alle Haar paa heele Jorden -

    Madame! sæt for Spøg al Fordom her tilside,
Sæt, skiøndt det var imod Naturens Orden,
Sæt, at De var en Nereide,
Og at der var en vakker ung Person
Heroppe paa vor Jord, skiøn som <B>Endymion</B>,
Som ikke kunde Dem; men som De kunde lide!
O! tænk Dem om! Mon De ei vilde lee,
Om end al Verdens Verd'ner druknede,
Naar ikkun han i den Allarm
Af Klippen styrted' ned i - Deres aabne Arm?
Jo! Hevnen er saa sød! Saa tænker jeg, Madame!
Og, skiønt De troer det ei, De tænker vist det samme,
Og som vi tænkte begge, tænkte de,
Og altsaa havde Aarsag til at lee.

    Det vilde blive alt for langt og alt for smukt,
(En Ting for smuk saa vel som alt for styg kan være.
Den Regel har <B>Ovid</B>, <B>Fontaine</B> og <B>Voltaire</B>
Vel, som man veed, just ikke altid brugt;
Men kan jeg ikke Solens Straaler faae,
Dens Pletter stræber jeg, om mueligt, at undgaae,
Og derfor Reglen her forlader ei,
Men ydmyg gaaer min egen Vei;
Lad andre paa Icarisk Vinge
Sig op til deres Støvlehæle svinge
Og kysse dem; thi meere naae de ei;
Dem synes det er skiønt, mig synes nei.)
Som sagt det blev for smukt, her at fortælle
Omstændelig den heele Støy
Med <B>Nereiders</B> og <B>Najaders</B> Spøg;
Herom jeg altsaa vil ei mindste Smule melde;
Men vender om igien paa nys forladte Vei.
Forundrede saae Havets muntre Piger,
Hvad før blev aldrig seet i deres vaade Riger,
Lyst-Slotte, Skove, Lunde, Grotter. Sligt
Fandt Søens Damer heel beqvemmeligt;
De giorde i syv otte Dage
Ei andet end det alt i Øiesyn at tage;<note>Mirantur sub aqua lucos etc.<br>Met. I. 301.</note>
<B>Tritonerne</B> ved denne Leilighed
Fik meget Arbeid, Møie, Slæb og Sveed
Med alle Lig, saa hurtig som de kunde
At slæbe bort af Byer, Slotte, Lunde;
Thi det gik der, som her - Madamen byder
Og Manden lyder.

    Men Musen kalder os i Høiden op igien
At hilse sidste Gang paa Oversvømmelsen.
Her seer det rædsomt ud. I Afgrunds vaade Skiød
Er alting næsten skiult. - Kun hist og her frempipper
En Ceder-Top og Tindinger af Klipper;
Høit brøler mellem dem Tyrannen <B>Død</B>,
Bleeg tramper han den magre Rædslers Konge
Omkring paa Bølgerne med lange, tunge
Forfærdelige Trin. Mord, Skræk, Fortvivlelse
Foran ham tordner giennem Dybene;
Som Seierhelt han stolt og gruesom triner
Paa rallende Naturs og Livs Ruiner.
For grumme Fiende Livets Tropper flyer.
I Fielde, Spire, Toppe, Master, Skyer
Hver rørlig Krop sig søger at forstikke,
Forgiæves! Oceanets Tunger slikke
Dem ned i Havets aabne Svælg igien,
Hvem Bølgen ikke naaer opsluger Hungeren.<note>* - - - quibus unda pepercit,<br>Illos longa domant inopi jejunia victu.<br>Met. I. 311.</note>
Fortællende Gudinde! sig du mig
En Lignelse, som her kan passe sig;
Den maa for alting være fattelig,
Og ikke slet saa høit som ......s svinge sig,
At den, som ellers ei har nogen Syndflod seet,
Kan hielpe sig til Nød med Billedet:

    Som loppefulde Ræv i Mosen bader sig,
Og snildeligen Moes i Munden stopper,
Gaaer under Vandets baglænds peu a peu,
Indtil hans heele røde Krop blir Søe;
Strax flygter ud i Moeset alle Lopper -

    Saa baded' sig nu Jorden, Ræven lig;
Og dens Indbyggere krøb' alt som Vandet steeg,
Paa Spidsen af et Bierg, i Toppen af en Eeg.
Hvad paa et andet Sted <B>Ovid</B> udbeder sig,
Forstaaer sig selv jeg her mig og udbeder,
At fromme Læser du tilgiver mig,
Jeg sammenligner Stort med Smaat paa visse Steder.
Dog, hvis den Lignelse med Ræven støder dig,
(Og venteligen vil den støde mange,)
Saa skal det ikke komme an derpaa,
Du meget gierne skal en anden faae,
Som, om det skulde gielde, kunde staae
Uskiemmet selv i Tydske Syndflod-Sange.
Som i beleiret Bye, naar alle Mand
Forlade Huusene ved Skrig om Brand
Og flygte hen, saa mange som har Fødder,
Af Frygt for Brødre-Steeg paa egne Kroppes Gløder,
Til Fæstnignen: Saaledes saae man nu,
Da Jordens Middelpunkt med Bragen brast itu,
Og løst' af Fængslerne huulttordnende Vulkaner
Jog' op om Jorden nye Oceaner,
De bange Mennesker at klynge sig
Med andre Mennesker og Dyr, heel broderlig,
Til alt, som syntes høit og tørt, iblandt hinanden:
En Hob paa Klippens Ryg opklarer; hist en anden
Omflyder paa et Flod af sammenbundne Vrag:
For begge tordner Død i hvert et Bølgeslag.
Hist i en lille Baad paa Havets Toppe glider
En Fader med sin Søn; hist paa sin Hyrdes Ryg
En kielen Elskerinde rider
Igiennem Bølgerne; hin troer sig tryg<note>Igiennem] Igienuem</note>
I stærke Skib - men Skræk! Orkanen tordner
I Skyerne, den heele Himmel sortner,
Det stolte Skib adsplittes; med sin Søn
Hin Fader styrtes ned med Bølgens Top igien
I Dybet; Knuuste Vandbierg naaer min Hyrde,
Udmattet synker han med elskte Byrde.

    Saaledes svømmed' om paa Bølgerne
En paa en Mast, en anden paa et Træe,
En i en Seng, en anden i en Kiste;
Og alle maa den samme Skiebne friste.
Den heele Jord blev efterhaanden Hav,
Og Livets skiønne Bolig Dødens Grav.

    Hvorledes mellem Millioner Lig
To dydig elskende alleene frelste sig,
Det kan min Læser fordre her at see -
Men, sandt at sige, Frue <B>Calliope</B>
Er herudi, som i saa meget andet,
Lidt sær, og vil med Pokkers Vold og Magt
Ei have meere dennesinde sagt.
Min Skyld, Herr Læser! er det ei.
Hun gik sin Vei;
Skrev jeg nu meer blev det maaskee som Jorden vandet;
At snakke dig en Hoben for om Vand
Det kan dog saa som saa til Nød gaae an,
Men bliver Snakken Vand saa er det reent forbandet!
Imidlertid, ifald det forekommer dig,
At det var Spas,
At høre lidt om dem, som frelste sig
I denne Vand-Ravas:
Det er at sige tydelig,
Ifald dig synes, kiere Ven,
At dette var just ikke bare Fias,
Saa, naar jeg træffer dig engang igien,
Skal jeg, som saa, vist give mig den Ære,
Paa min Façon
Om <B>Pyrrha</B> samt <B>Deucalion</B>
Den anden Deel ærbødigst at frembære.


H4:Jeppe. Et Eventyr

I:baggesen2002122501
T:Første Capitel
TI:Jeg, som tilforn med Piben i min Mund
F:Jeg, som tilforn med Piben i min Mund
N:Teksten følger <I>Comiske Fortællinger</I> (1785), side 101-09.
P:baggesen2002122501-p1.jpg%Titelblad til <I>Jeppe. Et Eventyr</I> fra <i>Comiske Fortællinger</i> (1785).<br>Jeppe. / Et Eventyr. // - - - - d'une voix légere / Passer du grave au doux, du plaisant au sévere. / Boileau. l'art poet. Ch. I. v. 96.

<center><nonum><sc>Indhold</sc></nonum></center>

        Da følgende Fortælling er saa lang,
            Vil man afdeele den i smaa <B>Capitler</B>,
        Hvoraf ethvert betitles kunde: <B>Sang</B>,
            Om Autor ei var ræd for store Titler;
        For Læseren sin Møie lidt at lette
            Med Giennemlæsningen blev' disse til;
        Af samme Grund man ogsaa sætte vil
            Et <B>Indhold</B> foran hvert, som foran dette.

---

Jeg, som tilforn med Piben i min Mund,
Om Vinteraften i den mørke Stue,
Med Purken paa mit Knæe, saa mangelund
Sad mellem Røg og Damp for Kakkelovnens Lue,
Og lyttende Mama, Papa og Purk
Fortalte gamle Spøgelse-Mirakler
Om Trolden <B>Find</B> og om de tolv Spektakler
I Borrevejle-Skov og <B>Ridder Rød</B> den Skurk,
Jeg om en simpel Bonde her fortæller
Et simpelt Eventyr saa simpelt som jeg kan,
Hvori min jordiske Forstand
Beleirer ingen af de himmelske Casteller,
Ved BEnceladisk fræk i Alpe-Constructioner
At dynge <B>Ossa</B>-Ord paa Udtryks <B>Pelioner</B>.
Forstaaelig for mig selv, begribelig for hver,
Jeg stræber Læseren, om mueligt at fordrive
Et kiedsomt Øieblik, om ikke meer,
Ved ham i ti Capitler at beskrive
Min <B>Jeppe</B> (det er Heltens heele Navn)
Hans Hest, hans Viv, hans Hund og Tog til Kiøbenhavn.

    <B>Apoll! Pegas! Camene! Sanggudinde!</B>
<B>Pimplea! Muse! Pieride!</B> kom -
Kom mig ei nær! jeg kan alleene dennesinde
Foruden eders Hielp hvad jeg fortæller om
Begynde, giennemgaae, fuldende;
Jeg ei anraaber denne Gang
Den mindste smule Gud, Gudinde, Nymphe, Pige;
Selv ikke Frue <B>Fames</B>, <B>Sitis</B>, disse tvende,
Som ellers tidt, trods andre Muser, tvang
Poeten til vor Verden at berige
Med Fidibusser og deslige.

    I fordum Tid, da Dannemark var dansk,
Da Dyden agtet blev, endogsaa hos en Stodder,
Og Laster skiultes ei ved Glands af høie Naader,
Man leved' ei paa Tydsk, og ei sov hen paa Fransk,
Da man i Kirke gik for Prækenen at høre,
Og ikke for Erobringer at giøre,
Just ingen <B>Irus</B> reent og ingen <B>Midas</B> var,
Da man ved Alchymie saa let ei kunde skabe
En Doctor af en Kat, og Junker af en Abe,
Da Hesten kaldtes Hest, og Monsieur <B>Jean</B> en Nar,
Da Liberie var ei den bedste Vei til Brød,
Og Mangel paa Patron just ei den visse Død;
I denne Fabel-Tid, som <B>Holberg</B> har beskrevet
Saa smukt i <B>Paarses</B> Bog - maaskee lidt overdrevet -
Tre Aar før <B>Calmar</B>-Krig, (om hundrede maaskee
Derfor jeg indestaaer ei mine Læsere;
I <I>Peking</I> og hos mig Kronologie om Tingen
Staaer fast paa samme Fod, og næsten paa slet ingen -
Min Tid gaaer, som jeg selv, snart frem og tilbage.)
Kort: i den gode Tid, i Gubbens Ungkarls Dage
Der var engang en Mand, og <B>Jeppe</B> Manden heed,
Som dog, uagtet disse gyldne Tider
Han leved' i, sig ønskte sommetider
Did, hvor man ønsker sig, naar man ei bedre veed;
Og han var <B>Bonde</B> - (Udi vore Dage
Var dette næsten nok for Manden at beklage) -
Og maatte, skiønt han spared' ingen Møye
Med i sit Ansigts Sveed sin liden Jord at pløye,
Dog al den Uroe, Trængsel, Armod døye,
Som Bonden sukker ved den Dag i Dag,
Og som er ei saa ganske skiøn en Sag -
Misvæxt slog ind, han selv, hans Børn, hans Heste
Blev syge, Skatterne blev' ei betalt,
Den Smule, som han havde før til Bedste,
For Laanekorn til Herremanden faldt;
Og endelig - saa gaaer det - arme Manden
Blev i sin Sveed og Graad fra Gaarden slængt. -
Sligt Knæk har tidt forvoldt, at een og anden
Sig selv i sin forladte Loe har hængt;
Og, kiere Læser, skal man Sandhed sige,
Saa seer man jo vor kiere Pebling-Søe
At freqventeres meget tidt af slige,
Som ei har nær saa god en Aarsag til at døe;
Langt fra jeg noget Mord mit Bifald giver,
Skiønt i en mibdre Grad slig Gierning altid bliver
En lumpen Slyngelstreg, al Skam og Skiendsel værd;
Men i sin heele Glands min Helt fremskinned' her;
Han meer end stoisk bar foruden Hjelp af Strikke
Sin Herremands og Skiebnes Gruesomhed
Med en forunderlig Bestandighed
Hvis Lige Helten selv fra <B>Uz</B> fremviiser ikke.

    For heelt at fylde <B>Jeppes</B> Modgangs Skaal,
Saa havde Skiebnen ham, som <B>Job</B>, en Qvinde
Beskaaret, ret en ægte Dievelinde,
Som paa den arme Mand bestandig giorde Kaal
Udi hans Velmagts Tid; men nu ham trak for Skiæver
I hans Gienvordighed, ei blot med Ord; men Næver -
Den smule Haar jeg har paa Hov'det reiser sig
Ved at fortælle her, hvor gyselig
Moer <B>Birte</B> mod den arme <B>Jeppe</B> foer,
Da Fogden borte var, hvis sidste Torden-Ord
I Stuen lød endnu: <B>Herud I Kieltringtøi</B>
De sultne Børn omkring fortabte Fader fløi,
Og spurgte grædende: hvorfor mon <B>Babba</B> græder?
,,O! gid jeg kunde græde jer
Lidt Brød, lidt Brænde, Huuslye, Klæder!
Trøst dem, Moerlille, giv dem hvad her er'' - - -
Som sultne Bindehund giør, bider af en Stodder,
Moer <B>Birte</B> nu sprang frem og tog til Ords
Medusisk, som Frue <B>Avind</B> i <B>Per Paars</B>,
Ei ulig Fandens kiødelige Moder:
,,Nu har du det saa got, du dovne Drog!'' -
(I det et vældig Ørfign Mandens Øre
Saa døved', at han knap det halve fik at høre
Af disse smukke Ting - ,,du altid var saa klog -
Nu har du det saa got, du Dosmer, - giorde jeg
Din Ret, saa slog jeg dig en Træeskoe i hvert Øie,
For mig du har holdt Huus - nu kan du gaae din Vei -
Det skal en stakkels Kone døie -
En saadan Slyngels Dovenskab og Sviir -
Og tænker du jeg længer hos dig blir -
Nei! du skal suurt og dyrt betale -
Nu sidder du en kiøn! Din Hanrei - og saa sandt
Jeg hedder <B>Birte</B> .....

                                                          <nonnum>Hoved indtil Hale.</nonum>
Saa stærk og drøi han var, nu Konen Manden fandt -
Hvad heller Vægten af de mange Puf,
Der fulgte paa hinanden i en Ruf
Af hendes knytted' Haand i Heltens Næsebore -
Hvad heller Ordet <B>Hanrei</B> for vor Helt
Af egen Kones Mund klang alt for fælt;
Nok, Helten opbragt blev, og begge Næver fore
Jus.Talionisk vor <B>Xantipp'</B> om Ørerne
At hun ei svared' et til tusinde -
Paa Gulvet tumled' om den hidsige Matrone,
For første Gang nedstødt fra konelige Throne.


I:baggesen2001100304
T:Andet Capitel
TYPE:motto
N:Teksten følger <I>Comiske Fortællinger</I> (1785), side 110-18.

<nonum><center><sc>Indhold</sc></center></nonum>

        Lidt meer om Heltens Tilstand. Et Par Ord
            Om Venskab, og en <B>Pythias</B> blandt Heste,
        Som nyt Beviis paa det Herr <B>Pope</B> troer,<note>Herr Pope = <A F=pope>Alexander Pope<A></note>
            At denne Verden er den allerbedste.
        En Skov-Tildragelse. Vor Helts Maneer
            At fælde Greene paa. Man seer Orakler.
            Spaadomme, sorte Konster og Mirakler
        Forkynde slemme Ting, og volde fleer.

----

    Saaledes endedes med en <B>Rondó</B>
Den krigerske Duel - Sligt ofte hender;
Er Krybben tom, saa bids de bedste Heste-Venner -
Saa gik det ogsaa disse to.
Hvert Øieblik var Næveblandet Kiv
Imellem fromme <B>Jeppe</B> og hans Viv.
Hvad Under, om slig Skiebne bragte Manden
En lille smule fra Forstanden.

    Hans heele Rigdom nu bestod
I en elendig lille straatakt Hytte;
Hans Kone, som med philosophiskt Blod
Han for den mindste Vogn-Hest vilde bytte;
Hans Børn, hvis Nytte heel var negativ,
Da han ei havde Jord, som disse pløie kunde,
Men derimod de Stakler havde Munde,
Som kunde spise meget positiv;
Hans Hest, som paa sin Viis med ham sin Skiebne bandte,
En soleklar Copie af <B>Rosinante</B>;
En Vogn, en Øxe, lidt Taalmodighed;
Det var hans heele Herlighed.

    At ingen er til alletider,
Naar man betragter alt med alt fra alle Sider,
Fuldkommen lykkelig paa denne Jord -
Den Sætnings Rigtighed jeg troer
Enhver med begge sine Hænder
Kan tage paa, skiønt han just ei er superklog;
Skiønt <B>Flaccus</B>, <B>Solon</B>, Sirachs Bog,
Og Ægteskab han lige lidet kiender;
Men - at der ingen er saa rent ulykkelig,
At Frue <B>Fortuna</B> ham et Kys jo stundom giver -
Den Sandhed er lidt meer utydelig,
Endskiøndt den, hvor det gaaer, dog evig Sandhed bliver.

    Den velbemeldte Hest beviser denne Sats
Hvad Jeppes Tilstand angaaer - al den Qvide,
Han maatte hos sin Kone lide,
Forsødede <b>Peer Asen</B> ham - <B>Horaz</B>
Ei elskte høiere, det tør jeg sikkert bande,
<B>Mecenas</B> eller sin Falerner-Kande,
End <B>Jeppe</B> dette kiære Krik,
Som i sin Velstand han paa <B>Eegskovs</B> Market fik
For reene tyve Daler. Ikke kiender
Historien to slige Venner;
Alt, hvad <B>Ovid</B> om <B>Pylad</B> og <B>Orest</B>,
Om <B>Nisus</B> og <B>Euryalus</B> fortæller,
Om <B>Damon</B>, <B>Pythias</B> - kort, hvad Fablen melder
Om Venner, spaadomsviis forklares allerbedst,
Saa vidt jeg troer, om <B>Jeppe</B> og hans Hest -
Paa slig Bestandighed hos Venner
Jeg ikkun eet Exempel kiender,
Jeg meener <B>Sancho</B> med sin <B>Rucio</B> -
Kun Spørgsmaal om man kan Herr <B>Cid Hamete</b> troe.
Hvad enten nu <b>Peer Asens</B> sædelige
Sagtmodige Gemyt, som, sandt at sige,
For ret at skildre dette i en Hast,
Med <B>Birtes</B> dannede den sandeste Kontrast;
Hvad heller det, at ingen deelte meere
Med <B>Jeppe</B> hans Gienvordighed,
End dette fromme Dyr, til denne Kierlighed
Var Aarsag - deri vil jeg ikke decidere.
Om, mueligt ogsaa det, en skiult Slags Harmonie
Imellem Sielene - det Baand, den Sympathie,
Som forekommer tidt hos nye Pythagorer,
Som for Exempels Skyld, om <B>Jeppes</B> Faders Siel,
Da den foer ud, foer ind i Føllets Næseborer -
Alt det kan passe sig til Tingen saare vel;
Men hvilket det nu var jeg her randsager ikke,
Slig Grandsken kan sig kun for - - - skikke.

    I Nøden føler man først Nytten af en Ven;
Om han ei hjælpe kan, saa kan han dog forsøde
Vor Sorg - hans Hierte kan med vores Hierte bløde,
Og fælleds Lidelse bestandig lindrer den;
To bære meer end een - derfor blev Ægtestanden:
Er Vennen ikke der, saa søger man en anden.

    Saa gik det <B>Jeppe</B> her - af hver en Moders Siel
Forladt, foragtet af hans Kone selv,
Af Stuen jaget ud ved hendes Tunges Rasen
Han klagede sin Nød med Taarer for <B>Peer Asen</B>,
Og mens han klapped' ham, og gav ham lidet Foer,
Og stundom og et Kys, brød ud i disse Ord:

    ,,O! du, min eeneste, min sidste, bedste Ven!
<B>Peer Asen!</B> hvordan lever du, min Broder?
Du seer saa mager ud! din Stakkel svinder hen
Af Sult, og Sorg for mig! nu er jeg kun en Stodder!
Og ikke nok med det; men Qvinden - vidste du
Hvordan hun holder Huus med mig ulykkelige!
Hun uophørlig skielder, smelder nu
Mig arme Mand; ei hør jeg hende sige
Det allermindste trøstelige Ord -
Kun Dosmer, Slyngel, Hanrei, og deslige -
Jeg gaaer, <B>Peer Asen</B>, reent i sorten Jord.
Du græder, kiere Beest! - o! gid du var min Qvinde,
Og <B>Birte</B> Hest som du! - o! gid det kunde skee!
Som Dug for Solen seer jeg dig forsvinde,
Og kan ei redde dig, jeg ulyksalige!''
Saa klaged' han sin Nød i Stalden meget ofte,
Og tørred' Øinene med haarde Vadmels Kofte
Paa sig og Hesten, som han troede græd -
Og rigtig nok <B>Peer Asen</B> stod og talte
Medlidende ved samme Leilighed
Ei mindste Ord, som om hans Taarer Stemmen qvalte.

    Det hendte sig vor <B>Jeppe</B> var en Dag
I Skoven med sin Vogn og Asen,
Og brugte Øxen i Buskasen;
Men hvordan det nu gik med denne Sag,
Saa kom han op tilsidst i toppen af en Bøg,
Og skrævs sig satte paa en Green af samme
For at afhugge den tæt inde ved sin Stamme.
Nu var just Greenen tyk og drøi,
Saa han, for des beqvemmere at raade
Sin Arm og Øxe, satte sig
Just som jeg aldrig satte mig
I lige Fald, paa meest forkeerte Maade -
Og for at være sikker paa sit Rammen,
Han huggede just imellem sig og Stammen.

    Til at faae Greenen af han altsaa rigtig sad
Beqvemt og mageligt - men Følgen, at
Han vilde dumpe ned, naar denne drat,
Derom han drømmed' ingenlunde;
Men hugged' rask og ubekymret til
Paa Greenen Hug i Hug af Hiertens Grunde.
Sligt var ei meget klogt, det jeg ei nægte vil,
Og jeg hans viise Plan aldeeles ei berømmer;
Dog, kiere Læser, førend du fordømmer
Min <B>Jeppe</B> reent, saa tænk dig lidet om,
Og spørg dig selv, om du har aldrig hugget over
Den Green, du sidder paa? - Men dette lader som
Moral, hvorvec maaskee du allerede sover -
Saa tænk om Helten <B>Jeppe</B> hvad du vil!
Nok, at han sidder der og hugger trøstig til.

    Imidlertid i samme Øieblik
Tre sorte Mesterlectianer,
Og, om jeg husker ret, netop Slaglosianer
Spadserede forbi, og Øie paa ham fik.
Vor Mand blev ved at hugge paa sin Bøg.
Uagtet Hiertet altid gierne hopper
I Pallas's Sønner ved Spektakler og Spilopper,
Saa syntes disse tre dog det var ingen Spøg,
Om Manden dratted' ned og slog sig reent i Stykker;
De raabte derfor alle: Gale Mand!
Og Ekko selv dem hjalp og gientog: Gale Mand!
,,Skynd, skynd dig hurtig ned, før Greenen rykker
Dig ned med sig - den knager alt - et Hug!
Saa dumper den, og du vil ligge der en smuk!''
,,Hvad,'' raabte Helten ned fra Træet, ,,Sludder Sladder -
I vil nok narre mig, saavidt jeg seer;
Pas I jer Bog, og lad mig være den jeg er!
I nok er' af de Sorte, som det lader -
Men vil I lyde mig, det meget bedre var
I gik paa Skoelen, end at holde Folk for Nar'' -
Og han hug til igien. ,,Ja, ja! pas paa! pas paa!
At vi har spaaet dig sandt, du snart at see vil faa'' -
Hyp! hyp! - nu kommer den - hyp! hyp! - og krak! krak! krak!
Der laae vor <B>Jeppe</B> - Greenen knak.


I:baggesen2001100305
T:Tredje Sang
F:Skjælv altid, usle, svage Dødelige
N:Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.
N:Bidrag fra Svend Olav Andersen.
Q:kilde

                                              Indhold

                                    Skjælv altid, usle, svage Dødelige,
                                       For i de Ting, den vise Himmel bød
                                       At ligge skjult i Nattens sorte Skjød
                                    Til Held for dig, nysgjerrigen at kige!
                                       Læs det Kapitel i din Skjæbnes Bog,
                                       Som Visdom selv at læse dig tillader,
                                    Dit førte Liv. At læse fremad skader
                                       Din Rolighed; og Døden kommer dog.

      Halvdød af Puf og Skræk han laa et Par Minuter.
De Sorte fik ham endeligen op
Paa Benene. - ,,Det var et Pokkers Hop!
,,I sagde mig det nok, I kjære Substitutter,
,,Apostler, hvad jeg maa jer titulere for -
,,Jeg ser, at I tilgavns den sorte Kunst forstaar;
,,Og I er sikkert alle tre Magister,
,,Propheter, eller, naar jeg ser mig til,
,,Hvis Fanden ikke har dermed sit Spil,
,,Tre Fjerdedel Evangelister.''

      ,,Ja, rigtig nok, men ikke vores Ord:
,,Vi kan en smule mer end netop Fader vor.'' -

      ,,Ja, det har jeg havt Prøve paa, som svier!
,,Jer Spaadom gav mig her et Pokkers Sting.
,,Men gode Herrer! Bier lidt, o bier!
,,Da I dog ved desuden alle Ting,
,,Saa kan I mig vel ogsaa sagtens sige,
,,Naar jeg skal bort herfra til Himmerige?''

      ,,Det er dog ej saa let,'' gjentog de tre,
,,Det koster Hovedbrud; men vi vil se.'' -
Tre Skridt tilbage de sig hummed',
Og toge hver sin Bog af Lommen frem,
Slog Kreds med lærde Fagter, rømmed' dem,
Og endeligen hult og langsomt brummed'
Den første Reglerne for Verbum Lamed-He;
Den anden sang det fine Titemi;
Den tredje tordned ud Accentus Domini.
Vor Jeppe syntes alt at føle ganske bange
En Smule Død omkrybe hist og her
I Kroppen - Midlertid Oraklet færdig er:
,,Vid, Jeppe, paa den Dag, da Hesten trende Gange
,,Paa Vejen sukker, skal du sikkert dø!
,,Giv Agt! Din Hest er Kjød! Dit Kjød er Hø!''
Og borte var de tre. - Forstenet Helten stod,
Som rørt af Lyn; det angestfyldte Blod
Løb løbsk fra Puls til Puls i Stenens Aarer.
Omsider brød hans Angest ud i Ord
Hel philosophiske; saa vidt jeg tror,
Endog en Slags Moral for mange Daarer,
Der ønske sig, at se de Ting, dem forestaa.
Han, kortelig, brød ud som saa:

      ,,O Jeppe! Sand din Kones Spaadom var:
,,Du altid var, og er, og blir en Nar!
,,Jeg Dosmer tænkte, det var godt i Tide,
,,For mangen Aarsags Skyld, at faa sin Død at vide;
,,Nu ser jeg først for sildig, dumme Claus,
,,At tvertimod det er det pære Snaus.
,,Slig Videsyge kommer vist fra Fanden,
,,Det tør jeg bande paa, fra ingen anden
,,End fra den fule Aand, der, som vor Præst har sagt,
,,Fik just Mor Eva derved i sin Magt.
,,Nu fik han ogsaa mig; - o de fordømte Sorte!
,,Ret som Gespenster kom, og stod, og blev de borte -
,,Det hans Apostler var; det mærker jeg desværr'
,,For sildig nu, da jeg forhexet er.
,,Jeg var ej plaget nok, jeg vilde selv mig plage!
,,O! gid jeg var igjen i hine gode Dage;
,,O! gid jeg var igjen i min Uvidenhed!
,,Hvor lykkelig er den, som lidt, som intet ved!
,,Før gik jeg ligefrem; jeg tænkte, Døden kommer,
,,Den kommer vist engang; men hvorfor just i Sommer?
,,Hvorfor i Dag; hvorfor just Klokken halvgaa'n Et?
,,Saa tænkte jeg den Gang, og tænkte meget ret.
,,Sligt ved ej Provsten selv, sligt bør man ikke vide;
,,Den lider lykkelig, som kan med Haabet lide,
,,Og den har altid Haab, som ingen Vished har
,,Om hvad der forestaar, den Sag er soleklar.
,,Hvis slige Ting for os at vide kunde være
,,Til Nytte, havde nok, det tror jeg vist, vor Herre
,,Sagt Præsten det, at han fra Prækestol igjen
,,Os kunde sige smukt: du dør i Dag, min Ven!
,,Nej! det er aldrig godt! Her staar jeg, skjælver bange
,,For, som saa let kan ske, Peer Asen trende Gange
,,Skal sukke - mindste Lyd, det allermindste Muk,
,,I hvor det kommer fra, mig synes som et Suk.
,,At dø dog altid er af alle Ting det sidste,
,,Man gjøre bør. Tilforn, før jeg det forud vidste,
,,Jeg tænkte sommetid, det var en herlig Sag,
,,Naar Qvinden drilled' mig, om Døden kom i Dag;
,,Men den Gang vidste jeg kun, hvad det var at leve,
,,Ej hvad det var at dø. Man begge Dele maa
,,Forsøge, før man ret kan Liv og Død forstaa.
,,At dø vel bittert er, at leve saa som saa;
,,Men mellem Liv og Død, som jeg nu gjør, at sveve,
,,Det er det værste, thi det er at lide
,,Paa engang begge Deles Qval og Qvide!

      I denne Monolog blev Helten ved,
Og midlertid var kommet op at age.
(En lille Parenthes ved denne Lejlighed
Jeg ikke holde kan tilbage:
Det synes nemlig, at en saa enfoldig Mand,
Som hidindtil var Helt os er beskrevet,
Hvis sidste Handling imod sund Forstand
Endogsaa turde synes overdrevet,
Umulig var i Stand at føre sligt et Sprog?
Jeg studsed selv derved i Førstningen; og dog
Er Tingen rigtig. Ventelig har Puffet,
Da han af Træet styrted ned
Saa lykkelig hans Hjerne truffet,
At den forvredne kom igjen i Led.
Man mer end et Eksempel ved
Paa lærde Mænd, som visse Stød i Panden
Har skilt aldeles ved Forstanden;
Og Tosser derimod, som ved et Puf
Er bleven Professorer i en Ruf. -
Man med Forklaringen til Takke tage,
Da i en Hast jeg ingen bedre ved).

      Men ulyksaligste blandt alle Jeppes Dage!
Peer Asen gav et Suk. Den kolde Sved
Den vaade Døds Herold, sprang ud af alle Kanter
Paa Helten, hele hans Peripheri
Blev overstænkt med zittrende Demanter.
Dog, tænkte han, velan! Snart blir du fri
For Foged, Herremand, og Qvinde;
Frisk Mod! Kom kun, o Død; din Mand du her skal finde;
Kom med din Le, du lange Rad! kom! hug

      ,,Ja!'' brølte Døden i Peer Asens andet Suk -
Det var det næste Bud - Nu rokked alt i Sædet
Vor Helt, hans hele Krop, af Angestduggen vædet,
Blev Is; han Krampe, Sting og Hovedpine fik,
Klababbelser, Opstigelser, Kolik,
Koldfeber, Qvalme, Snue, Podagra,
Gigt, Ørepine, Hoste - kort at sige,
Hver Sygdom, som er til, og ej er til tillige
I vor Nosologia danica.
Knap stønnede hans Suk: ,,O! Død, hvor er du haard!''
(Thi det er tungt at dø, hvordan det gaar!)
,,O Død! Ifald du tør, saa spar mig dennesinde!
,,Lad tredie Peer Asens Suk forsvinde!
,,Tag heller, tag, o Død! Med Glæde, tag min Qvinde!''
-	,,Nej!'' tordnede hans blege Majestæt
I tredie Peer Asens Suk. Med et
I det forfærdeligste Bulder
Den hele Verden bort for Heltens Øje ruller;
Han tumled om: ,,Farvel, Peer Asen! Ak! jeg dør!
,,Lev lykkelig, min Hest! Mer lykkelig end før!''
Det var hans sidste Ord,
I det han gled
Af Sadlen gled,
Og neppe laa han paa Guds grønne Jord,
Før Sjælen ham af Kroppen for -
Hvorhen skal Læseren herefter faa at vide.

      Men først en Parenthes, af det mig egne Slags,
For om den sande Storhed nutildags
Min Mening at fortælle ham i Tide:

      At dø er ingen Kunst. Claus Dumriel
(I Graven hviler alt for længst hans Sjæl),
Som ingen Ting i denne Verden vidste,
Som aad og drak og sov, og paa det sidste
Ej kunde det tilgavns engang,
Han tog sig for, da Tiden blev ham lang,
At redde sin Forstands og Kundskabs Ære:
Og vise Folk saa klart, som to og tre er fem,
De havde skammelig bedraget dem,
Ifald de troede, han ej kunde mere;
Og Manden dør saa pludselig, saa ganske,
At, trods hans allerværste Fjenders Spot,
Hver tilstod, at han døde meget godt.
Kort, uden metaphysisk just at grandske,
Og uden Hjelp af logisk Est quod est,
Man kan bevise, at den største Hest,
Endskjønt for Resten den forstaar ej mindste Smule,
Kan dog paa egen Haand, i Blinde, finde Vej
Til hans kjødløse Højheds Hule.
Men at staa op igjen, det er den store Ting,
Hvorpaa man har kun faa Exempler;
Og de, man har, bær næsten alle Stempler
Af Overtroens Salomonske Ring.
Det er en større Kunst end æde, sove, drikke,
Og blive fler, og blive Støv og Nul:
Og denne Kunst kan Clauser ikke,
Om og de kunde gjøre Guld af Kul.
Hvor stor min Helt ser ud fra denne Side,
Faar Læseren i næste Sang at vide.

I:baggesen2001100306
T:Fjerde Sang
F:En Herremand og Kudsk fremvise sig
N:Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.
N:Bidrag fra Svend Olav Andersen.
Q:kilde

                                              Indhold

                                    En Herremand og Kudsk fremvise sig;
                                       Nu Heltens Qval for Alvor først begynder:
                                    I Helvede hans Sjæl befinder sig,
                                       Og Kroppen prygles paa den arme Synder.
                                    Omsider gjør han et saa vældigt Spring,
                                       At Nachtigall det knap vil eftergjøre;
                                    Og mange fler besynderlige Ting,
                                       Som Læseren ret strax vil faa at høre.


      Paa Vejen udstrakt følesløs han laa.
Peer Asen længe stod og paa ham saa;
Men endeligen, da han fandt med Smerte
Sin Husbond ganske død, saa tænkte han:
Hvad nytter, at jeg staar her ved den døde Mand?
Og gik sin Vej med højtbedrøvet Hjerte.
Dog gik han ikke hjem, han kjendte Birtemor -
For Resten ved jeg ej, om Syd, om Nord
Han Flugten tog, om Østen eller Vesten?
Jeg ved kun det, at bort løb Hesten.

      I en Karet umiddelbar derpaa
Selvherskeren paa Godset der fremkjører;
Og da han ud af Vindvet saa
Vor Jeppe ligge der, som intet hører,
Han raaber til sin Kudsk: ,,hold! Og gaa hen at se,
,,Hvad det er for et Svin der ligger!'' -
,,O! det er en fordrukken Tigger,
,,Som vaagner nok, naar vi kjør' nærmere.'' -
,,Jeg siger: Hold!'' var Herremandens Svar,
,,Hvem ved, om han er død?'' Og ned fløj Kudsken.
En anden havde først forsøgt med Rusken;
Men den Tyran saa mild ej var.
At bruge Pidsken var hans Liv-Metode,
Kun Smæk i Smæk, og intet med det gode:
,,Vaagn op, dit Best!'' - et Smæk - ,,hvor tør du ligge
,,I Vejen for din Herremand, din Stud?''
-	Et Smæk - ,,Jo jeg skal lære dig at drikke,
,,Og ligge her at snorke Rusen ud!''
Saa, under Smæk i Smæk paa arme Jeppe,
Hvis Sjæl var alt et dygtigt Stykke Vej
Fra Jorden, bliver Kudsken ved at skreppe:
,,Vaagn op, vaagn op!'' men Jeppe hører ej.
Med Slag i Slag han uophørlig banker
Den armes næsten møre Krop -
Men Jeppe ligger der i andre Tanker,
Og giver ikke Tegn til mindste Hop.
Nu vender Kudsken til den tykke Ende,
Mens Herremanden blæser i sit Horn
En Jagt-Marsch; men urokket som tilforn
Vor Helt er død, og vil sig neppe vende.

      Omsider under uafbrudte Slag,
Og Stød i Hornet, han med Suk udbryder:
,,Jeg mærker nok, at det er Dommens Dag;
,,Jeg maa herop! Basunen lyder.''
Skjønt mør af Skrup, hans Krop er ikke sen,
Men rejser sig og staar paa begge Ben:
,,O! Døden den er haard; men Dommen den er værre!
,,Saa bliver jeg da fordømt, jeg arme Mand?
,,O! sig mig, hvem af Eder er vor Herre?
,,Og hvem den fule Aand?'' -
,,Jeg er din Herre,'' svarte Herremanden;
,,Men denne Gang jeg vil tilgive dig,
,,Gaa hjem!'' og derpaa atter han og Fanden
Med Latter bort begave sig.

      Forundret stod min Helt igjen tilbage,
Forundringen brød ud i disse Ord:
,,O! aldrig havde jeg i mine Dage
,,Tænkt mer at komme her paa denne Jord;
,,Men, hvor det gaar, jeg vil dog heller være
,,Her end i Helvede! Det, som jeg saa,
,,Fornam, og hørte, kan mig noksom lære,
,,Det ganske djævelsk være maa.
,,Mig synes end at høre Satan brøle,
,,Dengang jeg vaagned op i Dødens Grav;
,,Mig synes end livagtigen at føle
,,De jammerlige Hug, han der mig gav.
,,Jeg ser endnu hans røde Øjne gløde:
,,Jeg kommer det, desværre! Vel ihu;
,,Thi nær han havde pryglet mig til døde,
,,Min Krop deraf er ganske mør endnu.
,,Jeg knap kan gaa; dog midt i denne Nød
,,er jeg dog glad, at jeg slap fra den Slemme,
,,Især om, som jeg haaber, Qvinden hjemme
,,Imidlertid er død.''

      En Smule var vor Helt fra Viddet før
(Thi den Forstand, ham Puffet havde givet,
Forlod ham i Peer Asens Suk med Livet);
Men denne Hendelse fortumled rent hans fem.
Imidlertid han havde slæbt sig hjem.
Og stod og banked' paa sin gamle Dør.
,,Luk op derinde,'' raabte han: ,,Forbandet!
,,Er alle maaske døde der?
,, I kan jo høre, hvem jeg er!
,,Mig hør dog Hytten til, om intet andet -
,,Luk op! Jeg ellers rent omkommer her
,,I denne Kuld og Regn; et Par Minuter neppe
,,Jeg kan udholde længer her at staa -
,,Luk op! Nu ved jeg dog, I høre maa!
,,Jeg er ej Tyv, ej Røver, jeg er Jeppe.
,,Jeg kommer ej som Fjende, men som Ven;
,,Vel er jeg død, men gaar dog ej igjen.
,,Jeg er ej noget Spøgelse, desværre!
,,Jeg aldrig spøget har, det ved vor Herre!''

      Ej Kudskens Pidsk, ej Herremandens Horn
Forskrækkede vor Jeppe saa tilforn,
Som dette Svar af Birtes Mund:
,,Bliv staaende til evig Tid, din Hund!''
Ved denne Lyd hans møre Krop blev stiv,
Han som en Støtte stod foruden Liv,
Den fæle Tanke: End din Qvinde lever!
Mørk som en Tordensky om Sjælen svever:
,,O! ve mig uhelbredelige Nar,
,,Som ikke heller blev i Graven, hvor jeg var!
,,Som ikke drukned mig i en af Helveds Floder!
,,Hvad nytter det, at fly fra Satan til hans Moder?
,,Hvi stod jeg op igjen? Hvi lod jeg Fanden
,,Ej heller slaa mig rent ihjel?
,,Gid Døden vilde nok engang min Sjæl
,,Forsøge, ret at slaa for Panden,
,,Saa skulde jeg ej være saadan Nar
,,At rejse mig igjen, men blive hvor jeg var!
,,Jeg skulde ej staa op, før jeg skinbarlig saa,
,,At Stjernerne faldt ned, og Solen oven paa,
,,Og alle fire Elementer tændte
,,Vor Jord, saa den i begge Ender brændte!
,,Thi hvorfor har min usle Krop
,,Vel nødig, frem for andres, at staa op,
,,Før Tiden kommer? Hvi skal jeg staa tilbage
,,Alene? Sligt kan Fanden ene mage.
,,O! gid Peer Asen var her kun igjen,
,,Og vilde bare tvende Gange sukke!
,,Saa skulde jeg, som sagt nok se paa den,
,,Der kunde Gravens Dør igjen for mig oplukke,
,,Før jeg paa alting saa, det var den sidste Dag;
,,Thi saa, forstaar sig selv, det var en anden Sag.''

      Saa talte Helten, og af alle Kræfter
Gjengjeldte Døren rigelig de Rap,
Han fik af Kudsken, at den arme knap
Sig kom igjen i Aar og Dag derefter;
Thi, sandt at sige, var det halvt hans Hu,
At slaa den rent itu.

      Kjed af til sidst at høre denne Trommen,
Fru Birte velted' endelig sin Krop
Af Sengen, og for Jeppe luked' op,
Som neppe før i Stuen ind var kommen,
Før han med ganske Sjæl og Krop
Sov hen som en, der sove vil til Dommen.

      Gud glæde den Mands Sjæl, ihvem det ogsaa var,
Som Søvnen allerførst opfundet har!
For min Part, han og jeg er meget gode Venner.
Ved hans Medicament, til Maade brugt,
Jeg trodser alle Jordens Avicenner,
Og skaaner baade Pung, og Smag, og Lugt.
Og hvo du er, som sove kan, min Ven!
Skjøn paa din Lykke, og erkjendtlig pris
Den store Mand, hvis Godhed gav dig den,
Da han dig skabte Søvnens Paradis!

      Ja! Søvn! de Vises Sten, modtag min svage Lov!
Din Valmuduft min Sjæl i salig Fryd hendysser!
Naar i din bløde Arm jeg min Zemire kysser,
Jeg bytter knap med Zeus, som styrer Skjæbnens Plov.
Velgørende din Balsam mig helbreder;
Den læger Sjælens Saar, og mild udbreder
Ny Kræfter i den Krop, som nys var Febrens Rov.
Bliv hos mig, til din gamle Broder kommer,
Og vinker mig til i en evig Sommer
At grønnes i Udødeligheds Skov!

      Maaske jeg Søvnen her saa kraftigt lover,
At du, min Læser, allerede sover?
Jeg stopper altsaa. Jeppe sov.
,,Hvor er Peer Asen? hvor er Vognen, Snøter?''
Men Jeppe hører ej et Ord:
,,Hvad? svar mig! hvor er Brændet? hvor?
,,Hvor har du været henne, Kjøter?'' -
Saa blev hun ved i fulde tre Qvarter,
Og endelig sov hen, da hun ej kunde mer.

I:baggesen2001100307
T:Femte Sang
F:Auroras Ankomst gjør en Hoben Vind
N:Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.
N:Bidrag fra Svend Olav Andersen.
Q:kilde

                                              Indhold

                                    Auroras Ankomst gjør en Hoben Vind,
                                       Som man anstændig nok ej kunde sige
                                    I Linier, som trækkes ud og ind,
                                       Og derfor gjorde dem lidt mere lige.
                                    Men siden gaa de deres skjæve Gang
                                       Og bringe Læseren til Heltens Hytte,
                                    Hvor Birte gjør hans Kjæver Tiden lang
                                       Med en Belejring uden mindste Nytte.



      Af østlige Sovegemak fra dunede Leje nu sprang,
I flagrende Purpur kun hyllet, Gudinden Aurore;
De vaagnende Blomster sig neje, men Fuglenes yndige Sang,
Ledsaget af Ekkoer, hilser den Skjønne med tusinde Chore.
Omstraalet af Glans hun fremiler, og Stjernerne fly -
Undseligen skjule de sig for den halv kun beslørte Gudinde;
Men Phoebus, i hidsig Galop forfølgende, stræber at finde
Hvad Cephalus fandt - men omsonst; thi nu hun forsvandt i en Sky.
Alene staar Dagens Monark; den i Flammer opluende Krop
Forkynder hans skuffede Plan, og at Solen i Sjælland stod op.

      Paa Jorden igjen jeg med Læserens Gunst vil nedstige,
Og springe forbi den lovsyngende Skov,
Ej lytte til Lærkernes Dirren og Plovmandens Hov!
Men ile til Hytten, hvor Jeppe saa sødelig sov,
At ingen Klokker i Verden før eller siden
Mer rolig har snorket sin Bas; skjønt til Klokkeres Ros
Jeg tilstaar - og Rosen er virkelig ikke saa liden -
At Klokker paa Snorke-Oboen er stor Virtuos.

      Mor Birte, som Hader af al Slags Musik,
Fandt ej i vor Jeppes udholdende Toner
Det ringeste smukt. Lig andre huslige Koner,
Med Solen af Seng og i Seng hun bestandigen gik;
Vor Helt havde hidtil havt samme velsignede Skik.
Men alt er foranderligt. En, som er død,
Har andre Manerer, end den som nylig er fød -
Det indser enhver; men det indsaa Birte dog ikke,
Kun dette begreb hun til Punkt og til Prikke:
At sove som Klokker sig ej for en Bonde kan skikke.

      Hun derfor, efter først en Times Tid
At have rusket Helten hid og did,
Og skreget: ,,Op!'' til hun blev ganske hæs,
Samt smaaskermydslet med hans Næse, Kinder,
Og hvad man ellers paa et Ansigt finder:
Beslutter, Klokken tre Qvarter til Ni,
At løbe Storm imod hans hele Fjæs.

      Til Uheld for vor Jeppes Kjæver,
Spadserte just en Drøm hans Sjæl forbi,
Som stak, man slutter let hvori,
Netop paa samme Tid, som hendes Næver
Løb Storm imod hans Ansigt, Smæk i Smæk -
Men den fordømte Drøm, som, gid jeg havde her . . .
Tilhvisker ham: ,,O Jeppe! Hold dig kjæk!
,,Hold fast ved dit Princip! Lad dig ej narre mer!
,,Taal nogle Puf; hvis ej, da skjælv for mange fler
,,Af Birte siden!'' - O! Standhaftighed!
O! mer end menneskelig Tapperhed!
Min Helt udholder Stormen; Jeppe strækker
Ej mindste Ben - isteden for Gevær;
Paa ingen Maade Birte ham opvækker:
Haardnakket ligger han og tier qvær.

      Pral ikke mer, Julin, med al din Stoicisme!
Skjul dig, Leonidas, undselig, du gjør vel!
Og Fredrikshald, din Sol, Patriotisme!
Selv Kjøbenhavn! - og Cato - Bagatel!
Du, min Matros, som holder Svenske Skibe
Med dine Tænder der! Og du, Cosak,
Som Ben og Arme-løs hist trækker af din Pibe,
Blandt Lyn, og Brag, og Lig, et sindigt Drag Tobak!
Du, Regner, Regulus, Stærkodder! Jordens Helte,
Fra Lejre stilled' op i Rad til Cambalu,
Hvis Mod ej Himles knuste Hvelving fældte -
Jeg ser jer ej: jeg ser kun Jeppe nu.

      Beskjemmet Birte maa til sidst ophæve
Belejringen med stor Forlis.
Fem tapre Helte bløde paa hver Næve
Med sønderknuste Hjelme; kappevis
De fly tilbage til det matte Bryst,
Lig Svensken i den Fredrikhaldske Dyst,
Fra den uovervindelige Kjæve.

      Dens Sjæl er tung som Bly, hvis Stil ej flyver
Ved sligt et Syn, saa hurtigt som en Pil,
Op over Himlen et Par Tydske Mil.
For en Fortælling her i simpel jordisk Stil
Om denne Storm jeg ikke gav en Styver.
Min hele Sjæl blir Damp ved saadan Lejlighed,
Min Stil blir i en Snup en Luft-Fregat -
Lig en Montgolfier jeg sejler blandt Plejader,
Og tager Jorden for min faldne Hat.
Naar Dampen er forbi, jeg atter synker ned. -
Deslige Digtersving paa rette Plads
Jeg haaber, Læseren mig ikke blot forlader,
Men skjønsom takker for; thi stille staa,
Paa fire krybe, slentre, spanke, gaa,
Ro, sejle, kjøre, svømme, kravle, klyve,
Ja hoppe, dandse, løbe selv - det kan
Hver anden jordisk Nar; deslige gaar vel an
For simple Mennesker og Fæ - men flyve
Der hører noget mere til,
Det kan ej hver en Gaasefjer, som vil -
Det er et jordisk ej, det er et himmelsk Spil,
Der blev, med andre skjønne Rariteter,
Kun Fugle forbeholdt, og Guder, og Poeter.

I:baggesen2001100308
T:Sjette Sang
F:Et Billede paa Sejrens stolte Fryd
N:Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.
N:Bidrag fra Svend Olav Andersen.
Q:kilde

                                              Indhold

                                    Et Billede paa Sejrens stolte Fryd;
                                       Et Sideblik til det, man kalder Lykke;
                                    Et slemt Problem on døde Strubers Lyd;
                                       Af Birtes Oration et lille Stykke;
                                    Lidt mer om Søvn; en lille Monolog -
                                       Alt det vil den i mit Kapitel finde,
                                    Som skulde gunstig faa den Ting i Sinde,
                                       At læse mer end Titler i min Bog.


      Tre stive Timer nød min Helt med Sjæl og Krop
Den hele Fryd, han pilled af den Tanke:
Nu skal til evig Tid dig ingen Birte banke,
Og ingen Djævel nøde at staa op.
Paa dette søde Haab, fuldkommen lykkelig,
Hans sejerstolte Sjæl sig op til Himlen hæver -
Han glemmer Kudskens Pidsk, og Konens Næver,
Og føler ej, hvor mør hans Ryg end er,
Det mindste Spor af disses Haandgevær.
Han tror sig ganske død i Gravens Seng at ligge
Saa godt, som ligges kan - og mer han ønsked ikke.
Skjønt alle Sandser sammenklynge sig,
Og hviske til ham: du bedrager dig!
Saa tror han, hvad han tror; desuden Ordsprog sige,
At Sandser ere hel bedragelige.

      Men hvad er Støvets Fryd og jordisk Salighed
I al sin Glands? Din hele Herlighed,
Hvor varig du den tror, min lykkelige Mand!
Er lig den Verden af Krystal, hvis Væsen
Udspringer af chaotisk Sæbe-Vand
Fra Pibehovedet ved Purkens Blæsen.
Selv, naar du favner os i al din Tryllekraft,
Hvad er dit blinde Kys, vildtflyvende Gudinde?
Saa ubestandig som September Maaneds Vinde,
Saa kort som den Moral: Min Læser, stjæl ej Taft! -
Jeg for din hele Gunst dig ikke gir en Daler,
Med mindre du igjen mig høflig to betaler -
Du borger Solens Lys; men Sæbe-Solen lig
Du svinder bort, mens man betragter dig!
Et Øjeblik, og al din Flitterglands forgaar,
Og er hvad Qvæders Vers er om en halv Snes Aar.

      Man mærker her, at jeg og Lykken ej er Venner,
Endskjønt jeg virkelig ej ret Personen kender -
Den sande Grund dertil er Patriotiskhed:
Jeg aldrig komme kan, kort sagt, tilrette med
Et Væsen, hvem, og hvor det ogsaa var,
Som daglig holder brave Folk for Nar;
Og hvem i Verden gjør det mer end Lykken?
Desvær'! Exempler nok man herpaa har.
Enhver for Resten efter eget Tykken
Kan tro den, tro den ej - kun dette ved jeg vist,
At jeg bestandig bliver dens Atheist.
Jeg dog for Spøg engang den ogsaa roste:
Paa Bordet for min Ros, den næste Dag derpaa,
En ukvitteret Skrædderregning laa -
Og siden den Tid - stop!

                                          En umanerlig Hoste
Var for min Helt, hvad Regningen var mig:
En Vækker af den Fryd, hvori han drømte sig.
Kan man i andet Liv og hoste? Det var Knuden! -
Ulykkelige Tvivl! ,,Hvem ved, om her sit Spil
,,En Djævel atter har, at, naar jeg ser mig til,
,,Er Død til evig Tid mig maaske rent forbuden?''
Saa stønner hostende min Mand -
I denne grumme Tvivl hans Sjæl sig hængte:
At der kan hostes i de Dødes Land,
Han ej i Hjerne bringe kan,
Skjønt der var Rum deri for Resten til en Mængde.
Og rigtignok er Tingen problematisk -
Man ved nok om en Fyr, som, nylig død,
(Historien er ganske sand)
Ej hosted blot saa højt, som hostes kan,
Men det som værre var, sin Næse snød -
Dog denne samme Fyr, han døde paa dramatisk,
Og sligt var ej, desværre! Faldet her;
Vor Jeppes Tvivl derfor vel havde qvælt enhver.

      Ulykken aldrig er kun en, men to.
Den Ting, at Birte mulig kunde tænke,
At Helten just ej laa i Dødens værste Lænke,
Gjør Hosten endnu mer mal à propos;
Sligt gad han selv ej vide, meget mindre
Han hende gad derom erindre.

      Hvad var at gjøre her? Du, vise Mand,
Hvis Snedighed Homer i Snese Bøger roste,
Giv her et Raad, ifald du kan!
At skjule Hoste gaar umulig an -
Her standser selv Ulysses - Helten ej.
Han ser den eneste, den rette Vej.
Han fatter en Beslutning: stands, min Pen!
Og spørg, min Aand, om du tør skrive den?
Stands, Læser! Spænd din hele Tænkekraft
Og gjæt den vise Plan, min Jeppes Sjæl har havt!
Saa vid da, hele Jord! at - han blev ved at hoste -
Med slig Utvungenhed, at Birte hørte det,
Trods Ertegrydens pidskende Rullader
Og Sextendeles Brum i Stegerset.
Og pludselig, i Ertegrydens Takt,
Bevise hendes stormende Tirader
Min Mand til fulde, hvad ham Hosten alt har sagt:
At med hans Død det var ej ganske Fod i Hose.
Dog til hans store Lykke brugte hun,
Til at bevise det, kun denne Gang sin Mund;
Men deraf fløj og Ord med samme Høflighed,
Som en Travat-Komplot af Æols klemte Pose.

      Mit Bryst er ej af Sten, min Sjæl er ikke Staal -
Med ingen Slags Orkan jeg godt kan søbe Kaal -
Min Læser elsker jeg; vil derfor ikke byde
Ham noget, som jeg selv ej skjøtter om at nyde;
Og springer derfor løst den Storm forbi,
Som for af Birtes Mund - og Himlen ved hvori;
Thi meget lidt deraf slap ind i Heltens Øre,
Som ej for lutter Lyd det mindste kunde høre.
Pindarisk rullede hun Ord, som Stene ned,
Og hendes Tunge løb, i Stormes Vingeslag,
Med intet mindre end med lette Torden-Fjed.
Man skulde sværge paa, det var den sidste Dag,
Naar Elementerne hinanden faar i Haaret.

      Som Nubiens Løvinde nylig saaret -
Det vil kun lidt forslaa - som Millioners Brøl
Blandt Myriader vrede Tordners Bragen,
I et vedholdende Lisboisk Jordstøds Knagen,
Samt alle fire Hjørne-Stormes Vrøl,
Med Ekko fra tolv, fjorten Dovre-Fjelde,
Og Drøn af alle Niagarers Vælde:
Ej anderledes lød Mor Birtes Oration.
Men til at male sligt er jeg en stor Kujon.
En anden vilde Lejligheden gribe,
Og klopstocksk svinge sig blandt Orioner op,
Og tænde Gejstens nylig stopte Pibe
Ved Solens egen nøgne Krop,
Og stjæle Takt fra Ring-Planetens Pole,
Og en Diskant fra Miras Stormes Skrig,
Og Bas fra Tordners Brag i fjerne Sole,
For at udtrykke ret guddommelig,
Med alle Konsonanternes Allarm,
I Vers saa lange som min Arm,
Den Solo, Birte spillede for Jeppe.
Men sligt er alt for højt for mig:
Jeg er ej stor Poet - og bliver det neppe;
Min svage Røst er ikke Stentors lig.
Dog, vil min Læser endeligen have
Copien af den Lyd, som for mod Jeppe hen,
Saa læs - ej Milton, Klopstock, Evald - men
Den usle Miltons, Klopstocks, Evalds Slave!

      Om Lyden altsaa nok. Og Meningen deri,
De Skjeldsord, Øge-Navne, Skoser, Eder,
Den vrimled' af - jeg springer ej forbi,
Men over rent; thi lave Smudsigheder
Saa lidt som svinet Svulst behage mig;
En gaar til Hovedet, og en til Halen,
Jeg Midten ene holder lykkelig
I alle Ting, og frem for alt, i Talen

      Paa Torden følger Pladsregn, og paa den
Omsider Solskin, kjære Ven!
Mor Birtes Bryst blev endeligen mattet;
Hun endte Præknen Klokken Et,
Og Jeppe, som deraf kun lidet havde fattet,
Forlod hun triumferende, men træt.
Knap var hun borte, før, saa hurtig som en Mus
I Flugten for den nære Kat,
Vor Helt var atter ude af sit Hus,
Og en, to, tre har Skoven fat.
Der sætter han sig, op til Stubben af en Eg,
Dybt i dens skyggefulde Midte,
Hvis Vagt af Bøge til Dryaders Leg
Forbyder Phoebus selv at titte.
Tre, fire Skridt derfra blandt Blomster rusler ned
Et Kildevæld, og Zephyr hist forfølger
En Sommerfugl paa smaa, men nette Bølger.
Hvem glemmer ej sin Sorg paa et saa yndigt Sted?
De muntre Vindes Dands i Toppens Grene,
Ved glade Fugles Sang - de grønne Skyggers Leg -
Og Bækkens Raslen mellem spidse Stene
Hendysser Helten sødt ved Roden af hans Eg.

      Sex Timer fly forbi hans Sjæl som Øjeblik;
Han drømmer ej om Død, og Intets gode Dage,
For vaagnet mere tung at føle Livets Plage,
Men nyder al den Ro, en ærlig Mand kan smage,
Og som til Skurken aldrig Adgang fik.

      Søvn, som jeg før har sagt, er, naar og hvor det var,
Paa Brix, og Sofa, med og uden Magen,
I Seng, i Stol, ret brav; men hvor man Træer har
Til Omhæng, Græs til Pude, Duft til Lagen,
Med ubesvært Samvittighed og Mave,
Og ene - Himlens allerbedste Gave.
Ved denne Balsam Heltens hele Krop
Blev lægt igjen; Hamadryader hele
Hans Pande, Næse, Mund med Kys, og Philomele
Omsider med sin Sang ham styrket vaagner op.

      ,,O!'' brød han ud, imens en bøjet Finger
Af Øjet jog, hvad Morpheus havde glemt,
,,Den Søvn var god! Og ved min Side springer
,,Netop et Væld, hvorved jeg ganske nemt
,,Kan slukke Tørsten, jeg opvaagned' til!
,,Nu er jeg glad igjen. Man sige, hvad man vil,
,,Vor Jord er ej saa slem, som somme sige;
,,Paa alting kan vor Herre raade Bod;
,,Om det just ikke altid gaar saa lige,
,,Saa kan en Blind dog se, at Gud er god.''
Og derpaa gik han munter hen til Bækken,
Og øste med sin Hat, og drak,
Og satte sig igjen paa Ege-Stolen,
Og hørte paa Peer Oxes Frøers Qvækken,
Og Nattergalens Sang, og saa paa Solen,
Som gik i Seng; og vedblev med sin Snak:

      ,,Her er saa smukt, saa smukt, at jeg tør sige,
,,Sig intet blidere kan te,
,,Deroppe selv i høje Himmerige -
,,Og dette har jeg Usle Lov at se!
,,Hør Fuglen slaa! Se Solen hist nedsynke,
,,Ej mer for Herremanden end for mig!
,,Den hele Skov er glad, selv Ormen fryder sig;
,,Og det var Synd, om jeg alene vilde klynke.
,,Hvad mangler mig? Min Tørst er nylig slukt,
,,Jeg hungrer ej, og Søvnen var mig sød;
,,Jeg er jo frisk, og føler ingen Nød,
,,Og, hvor jeg vender mig, er alting smukt.
,,Sandt nok, jeg ved ej hvor det siden gaar,
,,Ej hvor Peer Asen er, se, det er hele Sorgen!
,,Men Gud ske Lov for nu; thi det, som forestaar,
,,Mig kommer ikke ved, han raader for i Morgen!
,,Jeg ved ej selv hvordan, hvorfor, jeg ved ej hvad,
,,Her er saa smukt, saa smukt, og jeg er ganske glad.''

      Saa blev han munter ved. Det Heltens Vane var,
At snakke med sig selv. Den har saa mange Helte.
Man ser deraf, han var ej ganske Nar,
Men kunde raisonnere, naar det gjeldte.

I:baggesen2001100309
T:Syvende Sang
F:Et nyt Spilop, hvoraf man ser med Sorg
N:Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.
N:Bidrag fra Svend Olav Andersen.
Q:kilde

                                              Indhold

                                    Et nyt Spilop, hvoraf man ser med Sorg
                                       Hvorledes Satan førte sine Snarer
                                    I gammel Tid omkring ved Kallundborg,
                                       Og vikled Helten ind i tusind Farer.
                                    Men Jeppe narrer Fanden dog til sidst,
                                       Og trodser alle Djævlenes Cabaler:
                                    Den gamle Ven, han nylig havde mist,
                                       Aftvinger han med Grimen tyve Daler.

      Nu var det godt og vel; dog ej altsammen godt;
Thi Fanden, som man ved fast aldrig slumrer,
(Om ikke just han selv, vist en af hans Complot)
Vor Jeppes Fryd igjen endel forplumrer,
Ved netop til det samme Sted at skikke
De trende Sorte, som var Aarsag i
Hans Død, og al hans sære Raseri -
Hvorfor de og om Morg'nen alle tre
Røg af med Sommerfeldts Geographi,
Og fik der' rene Skrup i Næverne,
Som, sandt at sige, skadte dem slet ikke.

      Min Helt fik ej saa snart et Øje paa dem slængt,
Før han af Hjertens Grund et mægtigt Brøl lod slippe:
,,Hør! I tre Spaamænd, som jeg alle hængt
,,Gad set i disse Træer vippe!
,,Hvor er Peer Asen?'' -
                                       ,,Kjære Far! Naa, Naa!''
Gjentoge de, ,,vær ikke slet saa kjæk!
,,Med Lempe faar man Æg i Hummelsæk,
,,Og med det Gode kan man alting faa;
,,Peer Asen, siger I! Hvad han?''

                                                 ,,Har Fanden taget.'' -
,,For meget lidt, saamænd, han sig da har umaget!'' -
,,Og hvis I ej paa Stand mig siger, hvor han er -
,,Jeg ved, I kan! Jer Prophesi, desværr',
,,Opfyldtes sidste Gang til Punkt og Prikke,
,,Skjønt, som I ser, i Graven blev jeg ikke.
,,Sligt var ej jeres Skyld; men spaar paa Øjeblikket,
,,Og siger tydelig, hvor jeg kan finde Krikket!'' -

      ,,Ja tæm jer Vrede lidt, saa vil vi se, vi hitte
,,Den kjære Hest igjen et Steds paa denne Jord;
,,Men I maa give Tid en lille bitte,
,,Og ingen knubbed' Ord!''

     Saa svarte ham de tre. Ved saadan Lejlighed
Det kommer vel tilpas, en smule Græsk at vide:
Og (Tak ske Goliusses første Side)
Græsk hjalp dem ogsaa her af den Forlegenhed,
Hvori min Helt indvikled' deres Hjerner,
Som, Himlen ved paa hvilken Maade, drog
Saa tydeligt et Svar af denne lille Bog,
Som om det skrevet stod med læselige Stjerner
Paa Firmamentets Median-Papir.
Men Mage til de tre var heller ej i Skolen,
Hvad enten det gik ud paa Læsning, eller Svir -
Den Anders, som man ved, sin Handske hang paa Solen,
Var en af dem, og netop den,
Som førte Ordet for dem alle tre.
,,Hør,'' sagde han til Jeppe, ,,Kjære Ven!
,,Din Hest er i Behold, saavidt vi se;
,,Og, hvis du Tro til vores Spaadom fæster,
,,Saa vær for Eftertiden uden Sorg!
,,Thi vid: Peer Asen blevet er Borgmester
,,I Kallundborg.'' -

     Endskjønt nu Jeppe mer, end nogen anden,
Var overtydet om Peer Asens store Pund
Til dit og dat, hvortil en Hest kan bruge Panden,
Og havde loddet tidt hans Visdoms dybe Grund,
Hvorved han ofte fandt, at denne bedste
Blandt alle Heste
Var en firbenet Seneka;
Saa drømte han dog aldrig om,
At han var stærk i Lov og Dom,
I Fas et Nefas, og Politica;
Og derfor blev han helt forundret ved at høre
Peer Asens Spring til Consul-Værdighed -
Og hvem, min Læser, maa vel ikke studse ved
De store Spring, et Best kan undertiden gjøre?
,,Ej!'' sagde han, ,,Ej! Ej!'' - og intet mer end ,,Ej!''
fik Tungen Stunder til i Tankens Hurlumhej.
,,Per Asen Borgermester! Ej! Ej! Ej!'' -

      Som Konen i et Hus, naar Nabo-Væggen brænder,
Vims flyver om fra et til andet Sted,
I Røg og Brand-Allarm, og ønsker sexten Hænder,
Og glemmer dem hun har, i hendes Ivrighed,
Og leder efter alt, og efter alting kiger,
Og famler efter alt, og famler altid fejl,
Indtil hun endelig (som Brandens Autor siger)
Faar paa en Alen fat i Stedet for et Spejl:
Saaledes, naar en Ild af tragiske Affecter
Har stukket Hjernens Hus for hin Poet i Brand,
Flyr Sjælen hist og her blandt Hovedets Effecter,
Og griber efter alt, hvorefter gribes kan;
Og naar den længe nok har løbet til og fra
De Tanker, som møblere dens Gemakker,
Saa redder den omsider et Par Ak-ker
Et Dusin O-er og en halv Snes Ha! -
Saa gaar det hin i hans Tridrams Tirader;
Saa gaar det Hymne-Manden hist og her;
Saa gik det ham, som skrev de skottiske Ballader -
Og netop saa det gik vor Jeppe her.

      De Sorte mærkte nok, at Manden havde Trang
Til Sporer paa sin Tro, som her stod noget stille,
Saavelsom Tungen. Da de gjerne vilde
Dem begge se, igjen at faa i Gang,
Saa spørge de ham, om han ønsked Audiens
Hos Herr Borgmesteren, saa vilde de ham sige,
Hvad Vej han skulde gaa til sammes Residents?
Hvor langt? paa hvilken Tid? hvorledes? og deslige;
Thi, som Herr Holk<note>Hans Holck, se note til Wessels <xref digt="wesselsmaaversc2">.</note> har sagt, skal man de Store søge,
Den Vej er værre snart end Vejen ned til Kjøge.

      ,,Ja,'' svarte Helten, ,,skaf mig ham herhid,
,,Hvis ej, saa bring mig hen til ham paa Øjeblikket!
,,Thi Borgermester hid, og Borgermester did,
,,Tilbage vil jeg have Krikket.''

      ,,Maaske,'' gjentoge de, ,,kan det i Aften ske.
,,Tag Fod i Haand, og spild ej mindste Dryp af Tiden!
,,Gaa en Mil ligefrem, og en paa højre siden,
,,Saalænge til I Kallundborg kan se;
,,Men inden Klokken Ti maa I ved Porten være!
,,Giv Vægteren den Pies, vi Eder her forære,
,,Saa viser han jer strax tjenstagtig, hvor
,,Borgmesteren i Byen bor.
,,Farvel! vi maa nu hen i Skoven at studere.'' -
og borte var de spaadomsfulde Tre.

      Min Læser barer sig med Møje for at le;
Men Helten var fast færdig at krepere.
Af Skræk, Forundring, Ærgrelse, forgik
Ham Vejret i det første Øjeblik.
,,Peer Asen løbet bort! Peer Asen en Borgmester!
,,Nu staar vel ikke længe mer vor Jord!''
og dog til hine Sortes Ord
han mer end til sit Skjønne Tillid fæster.
Han endelig forjager Skræk og Sorg,
Beslutter Skjæbnens Bud at lyde,
Og iler gennem Skov, og Mark, og Gyde,
Med stærke Skridt mod Kallundborg.

      Omsider (for at gjøre Rejsen kort)
Han finder sig, vejledet af en Vægter,
Fuldkommen sund og frisk, om ej ved alle Hægter,
Tæt ved den ærlige Borgmesters Port
(Min Læser vilde gunstigen behage
at huske paa, det var i gamle Dage!)
      Han banker paa. Borgmester kommer op
I bare Skjorten: ,,Hvem er der?'' - ,,Luk op!'' -
''Hvem er der?'' - ,,jeg!'' - ,,Hvad for en jeg?'' - ,,jeg, Jeppe!'' -
,,Hvad vil I?'' - ,,Luk mig op!'' - Han lukker op, og neppe
Er Døren aabnet, før i største Hast
Vor Jeppe har hans Hals i Grimen fast:
,,Per Asen! hvor du dig forandret har!
,,Hvor du er dejlig fed og fyldig blevet!
,,Man ser, at du har meget bedre levet
,,End jeg, fra den Tid sidst vi sammen var!
,,Sig, er du virkelig Borgmester her i Gaden?
,,Hvad? eller er det Løgn? Peer Asen! svar!''
- ,,Borgmester er jeg,'' skreg den anden, ,,her i Staden;
,,Men du? er du en Tyv, en Morder, eller Nar?'' -
- ,,Din Husbond er jeg! kjender du ej mere
,,Din gamle Jeppe? gode Ven!
,,Du saa mig rigtig nok, for nogen Tid, krepere;
,,Men, ser du, jeg stod op igjen.
,,Per Asen! kom! du vil dog ej forlade
,,Din Husbond og din Ven i hans Gjenvordighed?''
Vedblev han, mens den andens Overflade
Frøs fast til Skjorten i den kolde Sved.
,,Kom, kom, Peer Asen! følg mig med det gode!
,,Du aldrig fik af Svøben noget Slag!'' -
Den anden stille stod, hel underlig tilmode,
Det hver Borgmester blev i slig en kritisk Sag:
,,Min kjære Ven, jeg er vor Bys Borgmester;
,,For Himlens Skyld! hvad har jeg gjort?
,,I maa gaa fejl. Led efter Jere Bæster
,,Et andet Sted, og ikke i min Port!
,,Forklar jer tydelig! Er det en Hest, I søger?! -
,,Netop,'' igjentog Jeppe, ,,netop dig!'' -
,,Min kjære Mand! det er for slemt I spøger!
,,Er jeg en Hest?'' - ,,Saa let du ikke slipper mig,''
Ham svarte Jeppe vred i Huen, ,,kjære Peer!
,,Borgmester hid, Borgmester did,
,,Følg med mig, eller tyve Daler her!'' -

     Ledsaget med et dygtigt Ryk i Grimen
Faldt denne Grund saa eftertrykkelig
Paa den uskyldige Borgmester, at paa Timen
Han for sin Modstand kjønt undskyldte sig;
Gik hen til sit Skatol; og for at frelse Livet
Ham tyve Daler talte rigtig til.
,,Godt,'' sagde Jeppe, ,,gaa nu, hvor du vil!
,,Nu har du mig igjen, hvad du mig kosted, givet.''
Saa tog han Grimen af, gav ham et Afskeds Smæk,
Og dermed gik han glad fra sin Borgmester væk.

I:baggesen2001100310
T:Ottende Sang
F:Vor Helt, trods alle sine tyve Daler
N:Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.
N:Bidrag fra Svend Olav Andersen.
Q:kilde

                                              Indhold

                                    Vor Helt, trods alle sine tyve Daler,
                                       Fra Kallundborg bekymret rejser væk.
                                    En Djævlehær hans Angest ham afmaler
                                       I Skoven, og han tumler om af Skræk,
                                    Og ligger der til Morgenrødens Komme,
                                       Og rejser sig med den, og gaar sin Vej.
                                    ,,Lyksalig er den Rige!'' sige somme -
                                       Moralen af Kapitlet siger: ,,Nej.''


      Nu laa ved Konens Bryst i liflig Varme
Hver ærlig Bonde tryg i Søvnens Skjød;
Mens ufordøjet Mad, og Frygt, og Harme
Fra Statsministeren den flygte bød.
Nu gjenlød Skoven af dens Sapphos Elegier;
Nu snorked Klokker Claus sin tordenhøje Bas;
Nu svedte Mads for Rim til Klodens Harmonier,
Og svedte rent omsonst; ulykkelige Mads!
I Stedet for et Rim, kom Creditorer femten
I Tanken (ak! saa gaar det fler, min Ven!
Hvor mangt et herligt Rim fløj bort fra den og den,
Formedelst sliges græsselige Klemten!)
Nu drømte Elskeren sig i sin Elsktes Arm,
Mens hans Rival sig blot ej drømte det -
Og kort og godt, foruden mer Allarm,
Det Midnat var, og Klokken gik til Et;
Da Jeppe tankefuld, bekymret, bange,
Forvildet i en tyk, uvejsom Skov,
Af Frygt for Skjelmers, Dyrs og Djævles Lyst til Rov,
Forsøgte, svedende, til næste By at lange.
Se! det er Frugten af at være rig!
Hver Daler i hans Pung hans Hjerte tynger,
Hver Daler Skrækkens Arm omkring ham slynger,
Hver Daler ængster ham, en Djævel lig.

      O! Penge! Penge? Raaber alle Mand,
O! hvis man bare havde Penge!
Saa havde man strax Hæder, og Forstand,
Og stod ej mere til at trænge! -
Det Ønske jeg enhver tilgiver let;
Jeg selv har mangen Gang tilladt mig det
Og tilstaar rigtig nok, at Ære, Vid, Forstand,
Mer end fornøden er, for Penge kjøbes kan.
Men ikke desto mindre, fordi Tingen
Er hel tilgivelig, er den just ikke ret;
Thi, sæt endog du eftergiver ingen
I Rang, Forstand, og Vid, og Mynt; hvad nytter det,
Ifald paa samme Tid din Ligtorn falder paa,
Trods alle disse Ting, om daarligt Vejr at spaa
Med slig en Eftertryk, at du derover glemmer
Alt hvad dit Hoved og din Kiste gjemmer?
Fej Creditorer væk med dine gyldne Koste;
Jag Fjenders hele Hær med Specier paa Flugt;
Forjag hver Piges Høviskhed og Tugt;
Men prøv med alt dit Guld at jage bort en Hoste!
Kjøb Navn af stor og god; kjøb Zeptret over Jorden;
Og send en Montgolfier, at kjøbe Maanen med;
Kjøb Plads i Paradis, naar i anstændig Orden
Du flytter bort engang fra Jordens Herlighed;
Kjøb alle Verdner op; og profiter paa Kjøbet;
Og gjennemtænk, og nyd dit Gulds Almægtighed;
O! men din Rolighed gaar uformærkt i Løbet!
En Verden af Dukater sammenstøbet
Dig kjøber ej en Dags Lyksalighed.
Til Husbehov er alting godt; og Penge
Man allermindst af alt undvære kan;
Men disse blive plagende, saa længe
De ikke netop passe til vor Stand;
Hvad der er over, bort man burde slænge,
Som salig Sæbesyderen Johan.

      Dog fra Johan igjen og til vor Jeppe:
(Jeg kom, som han en smule af min Sti,
Der let kan ske i Skov og Poesi.)
Nat, Mørke, Skræk og Død omgav min Helt
I Krattet, hvor han gik, saa gyselig og fælt,
Men hvad gør ikke Frygt for tyve Dalers Tab,
Naar den, som ejer dem, er neppe vant til fire;
I slig en Kikkert se vi Dødens spilte Gab,
Hvor vi tilforn saa Livets Grøde spire -
Da bliver os Konens Skjød, endog ved Lys usikkert;
Og Helten alting saa just gjennem denne Kikkert.

      Hist stod et hvidt Gespenst, saa højt som Frue Spir.
Ja! hvis jeg sagde dobbelt, løj jeg ikke;
Hist gik en hov'dløs Præst med gyselige Blikke,
Og læste hvidt Latin paa sort Papir;
Bag ham gik langsomt frem en hornet Skare
I Kræmmer-Lignelser, som lutter Djævle vare;
Foran en Herremand, saa sort som Kul;
Men i sig selv var det Beelzebul.
Hist kom et rødt Geled af Folk med Hestehov'der,
Hist syntes ham, Mor Birte selv at se,
Men mærkte strax, at det var Fandens Moder,
Som sad og syede paa hans Jordeble.
Nu hist, nu her han ser en blodig Røver
Med Morder-Øxen halvskjult i sin Barm.
Omkring ham brøle Bjørne, Drager, Løver;
Og Snoge, vel saa tykke som hans Arm,
Sig hvislende blandt Basilisker mænge -
Og alle hyle de med hul Allarm:
,,Kom hid, kom hid, kom hid med dine Penge!''

       Udmale Jeppes Angst, det kan og vil jeg ikke.
Fra skrøbeligste Kant sin Helt at sætte blot,
Imellem os, min Læser, ikke godt
Sig for en Heltedigter monne skikke.
Men gjøre sligt, hvor man det ej har nødigt,
Er alt for stor en Skam og Spot;
Og her er Maleriet overflødigt.
Jeg derfor melder kun med et Par Ord,
Øm over Heltens og min egen Ære:
Han laa saa lang, som en paa hans Statur kan være,
Taalmodig udstrakt paa Guds grønne Jord;
Og da han havde ligget der saa længe,
Til Nat, og Mørk, og Brøl, og Spøgeri,
Og Angesten derover, var forbi,
Saa rejste han sig op, og talte sine Penge,
Fandt dem i Pungen rigtig, en for en,
Og gik sin Vej igjen paa begge sine Ben.

      ,,Saa slap jeg dog fra den besatte Skov,
,,Som vrimlede af lutter Helved-Drenge,
,,Heløret, og med alle mine Penge,
,,Trods deres velbekjendte Lyst til Rov!
,,Nu lystig, Jeppe! hejsa! Frisk tilmode!
,,Hvad skader dig? hvorfor dog skjælver du?
,,Nu kan du jo paa al din Mangel bode!
,,Du kan jo være ubekymret nu!
,,Betænk, du ejer rene tyve Daler!
,,Frisk, Jeppe! syng din gamle Vise! hej!'' -
Saaledes han sig selv opmuntrende tiltaler;
Men Stemmen slaar ham fejl, og synge kan han ej.
,,Gid jeg nu vidste, hvad jeg skulde gøre
,,Med disse Penge? Hvad der var mig bedst?
,,Maaske, ifald jeg kjøbte mig en Hest,
,,At ride paa til Bys i daarligt Føre? -
,,Dog nej! hvem ved om, som Peer Asen før,
,,Det ham og kunde gaa, at, før jeg saa mig om,
,,Han fik sig et Borgmesterdom
,,I Nestved eller i Korsør?
,,Nej! jeg vil aldrig mer befatte mig med Heste! -
,,Men, om jeg kjøbte mig en kjøn Karet?
,,Det, tror jeg, var det allerbedste! -
,,Dog nej! saa blev jeg kun belet;
,,Thi man har næsten aldrig nogen set
,,At kjøre i Kareter uden Heste;
,,Og det desuden alt for meget praler.
,,Jeg tror, jeg kjøber mig en Herregaard? -
,,Nej, Jeppe, stop! For tyve Daler
,,Man ingen Herregaarde faar. -
,,Saa er det ogsaa rent forbandet!
,,Kan jeg ej finde da paa noget andet,
,,Som disse Penge kunde bruges til?
,,Thi ligge her i Lommen skal de ikke;
,,Og rent dem slænge bort, jeg ikke heller vil!
,,Men bi kun et Par Øjeblikke -
,,Tid maa der til!
,,Forhastet Spekulering duer ikke.'' -

      Saaledes Heltens Tale lød.
Et trofast Næveslag
Fortsættelsen afbrød
Med et God Dag!
Han vender sig, og ser
Bag ved sig to:
Sin Nabo, Jydske Peer,
Og sammes sorte Ko.

      Bemeldte Nabo lumskelig har hørt
Samtalen, Helten med sig selv har ført.
Den samme gode Mand hed ikke Jydske Peer
Omsonst, som snart min Læser siden ser.
Han tænkte, som en ærlig Jyde,
Her kan du nogle Daler snyde;
Og gav sig med vor Helt i Snak
Om Vejret, om den nye Almanak,
Om Præstens Kirsten, Vorby-Bro,
Og frem for alting om sin sorte Ko -
Kort sagt, til sidst han drejed' om,
Jeg ved ej selv hvordan, det gik og kom,
Og kom og gik,
Saalænge til, før Helten saa sig om,
Han for sin Ko - de tyve Daler fik.

I:baggesen2001100311
T:Niende Sang
F:Man høster ikke altid, hvor man saaede
N:Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.
N:Bidrag fra Svend Olav Andersen.
Q:kilde

                                              Indhold

                                    Man høster ikke altid, hvor man saaede,
                                       Forfatteren opvarter ydmygst her
                                    Sin fromme Læser med en Pustemaade,
                                       Og ønsker, den maa vel bekomme hver.
                                    Vist ingen, han maa være nok saa klog,
                                       Hvori den Pusten stikker, vil formode -
                                    Hvem gætter netop paa en Episode,
                                       Som Supplement til Saxos første Bog?

      Jeg ser saa nødig, Læser, at du sover.
Hvordan min Helt kom hjem, hvordan han hilset blev
Af Birtemor, og sligt, jeg derfor ikke skrev,
Men sprang forsigtig over.
Tænk dig et Mellemrum af fire Dage,
Som han nu lykkelig har lagt tilbage,
Og gjæt engang, hvor han befinder sig?
Ifald jeg ej bedrager mig,
Din Gjættekraft saa langt vist neppe naar:
I Kongens Kjøbenhavn paa Gammeltorv han staar.

      Hvorledes kom han der? - Om du saa vil behage,
Saa gaa vi nu saa sagte lidt tilbage!

      Saasnart han fik det før omtalte Nød,
Beslutted han at gjøre det til Kjød,
Og, for det med desmer Profit at sælge,
Vort Kjøbenhavn til Marketsplads at vælge.
Mor Birte græd og alle Bymænd lo;
Men han har engang fast besluttet det.
Besluttet, sat i Værk, er vel for mange to;
Men for en Helt og Galning er det et.
Han trilled derfor ud af Byen med sin Ko,
Som, delt i fire blodige Kapitler
(Dog uden Overskrifter eller Titler);
Laa paa en gammel Hjulbør ganske net.

      Nu kan vi gaa lidt frem igjen,
Om dig saa synes, kjære Ven!

      Han længe stod paa Torvet med sit Læs,
Og raabte: ,,her er Kjød!'' til han blev hæs.
Men ingen Kjøber meldte sig. Omsider
En Slagterhund to Kamerater bød
Venskabelig til Gjæst paa dette Kjød.
(Man mærke her, at i de gamle Tider
Var Dyrene særdeles øved i
Den skjønne Kunst, man kalder Pantomime;
De gode Folk, som Fabler sammenrime,
Forsikrer, Ord endog tidt blandte sig deri.
Ovid endel om denne Tid os melder,
Som mer til Usandsynligheden helder;
Æsopus lar dem præke, hvor det gjælder.
Men det gaar uden Tvivl for vidt;
Jeg holder for, det var kun mimiske Grimaser,
Æsop, Ovid, og fler har taget an for Phraser.
Forud for Dyrene vi dog maa have lidt).

      ,,Det lader til'', lød Heltens Ord til Hunden,
,,Du har særdeles Lyst til Kjødet her;
,,Du blir saa spids i Næsen, lang om Munden!
,,Mig er det lige meget, hvem det er,
,,Som kjøber, kan jeg tro, naar han betaler
,,Mit Kjød med rene sex og tyve Daler.
,,For mindre sælger jeg det ej.
,,Har du saa mange?'' - Hunden svarte: ,,Nej! -
,,Slet ingen?'' - Nej - ,,Ja, du kan faa Credit,
,,Dog, notabene, kun paa fjorten Dage -
,,Men hvis du ikke saa gjør kandt og qvit,
,,Saasnart jeg kommer her tilbage,
,,Saa tager jeg dig selv med Hale, Sjæl og Krop!
,,Paa disse Vilkaar kan du tage Nødet;
,,Indgaar du dem?'' - Top, sagde Hunden, Top!
Og gav sig strax i Færd med Kjødet,
I Spidsen af de andre, som han bad,
Med al den Artighed, man kan forlange
Paa Torvet, tage Del i dette Maaltid Mad;
Og alle spiste som de kunde bedst.

      ,,Ja! Ja!'' brød Helten ud, ,,byd du kun frit saa mange,
,,Dig synes, paa dit Kjød til Gjæst!
,,Jeg holder mig til dig om Penge.
,,Farvel saa længe!''

      Jeg nu vel ikke længer dølge kan,
At stakkels Manden
En Skrue havde løs i Panden;
Og dog - men nej! som sagt, det gaar ej an,
At redde ham, i Hensigt til Forstanden.

      De fjorten Dage gik; men hvor det gik i dem;
Hvad han sig foretog, da han kom hjem;
Hvordan for Kjødets Salg Mor Birte skjendte;
Kort, alt hvad Helten i de fjorten Dage hendte,
Derom Historien er taus;
Jeg ligesaa. Jeg aldrig lyve gider
Af Angest for at lyve snavs;
Paa Sandhed, ej paa Pegasus jeg rider -
Jeg tager sjelden fra, og lægger aldrig til.
Min Læser fylde selv det Hul, hvordan han vil.

      Imidlertid det er en gammel Skik,
Som ikke synes mig saa dum:
At give Læseren lidt Pusterum,
Hvor Eventyret Huller fik;
Thi dermed er enhver just ikke tjent,
At tænke paa, hvad der kan være hendt,
Særdeles Folk, som ingen Tænken lider.
Et saadant Pusterum bestaar som oftest i
En Interims Ansøgning til de ni,
Hvis græske Navne jeg ej nævne gider,
Hvorved man sødeligen slumrer hen,
Og vaagner siden styrket op igjen.
Men mange, for Exempels Skyld, Horaz,
Paastaa den Pustemaade rent er Fjas,
Og raade til at fylde slige Huller
Med Ting, som siges bør, men ikke før er sagt,
Og siden ikke godt foruden hæsligt Bulder
I Eventyret kunde blive bragt.
At læse noget nyt, man ikke kjedes over,
Det er den sande Pusten, kjære Ven!
Jeg den saa regelret just ikke lover;
Men dog, velan! Vi vil forsøge den.

      I gammel Tid var det i visse Maader
Mer tungt end nu, at være kronet Mand
(Med slig jeg mener en, som over Land
Og hvad der er i Landet raader),
Især mig synes en Gjenvordighed,
Som Kongerne var fordum plaged med,
Hvis man skal tro de skjønne Traditioner,
Der os i Livets Vaar tidt gjorde Søvnen sød
Paa Ammens eller Barnepigens Skjød,
At være nok til ej at ønske Kroner:
Den, at Hans Majestæt var sjelden fri
For en og anden himmelyndig Datter,
Der, altid vaad af sort Melankoli,
Paa ingen Maade tørredes ved Latter,
Fordi, forhexet af en Troldmand eller Fe,
Blandt alle mulige Fuldkommenheder,
Hvorefter man omsonst i vore Tider leder,
Hun ene mangled den, at kunne le.

      Kong Dan var netop slig en højtbedrøvet Fader
(Man heraf tydeligen ser,
Historien er ældre, end, den lader;
Saa gaar det ventelig med fler).
Kong Dan var Fader til en Datter,
Saa skjøn, for Resten, som en Datter være kan
Imellem os og Severambenland,
Men som det plat ud ej gik an
For nogen Ridder eller Riddersøn,
Om han var nok saa bold og skjøn,
At bringe til det mindste Skin af Latter.
Hun græd bestandig, hvor hun gik og stod,
Skjøndt Siegwart dengang ej endnu var trykt;
Saa mangen dejlig Prinds af fransk og engelsk Blod
Forgjæves gjorde sig for hendes Skyld forrykt.
Man læste for den grædende Prindsesse
Saa mangen vittig gallisk Petitesse.
Man læste om hver gammel Vis og Nar,
Som Aristophanes og Plautus skildret har.
Jeg tror, man havde paa den kongelige Datter
Forsøgt omsonst mit eget Antidot
Mod Graad: den salig Herr Cervantes Latter,
Hvis og man havde havt hans Don Quixot'
Som rysted selv en Carl den femtes Mave,
Der ikke letteligen kom af lave.
Man havde Visen om Peer Paars,
Som tog en Rejse for fra Kallundborg til Aars,
Og Paarses Sangers syv Bind Skuespil
Og kunnet læst omsonst. Til al Ulykke
Var Wessel dengang heller ikke til;
Det kjære strømpeløse Sørgespil
Maaske dog havde kunnet gjort hans Lykke.

      Omsider, som man let formode kan,
Da rørt af ingen Spøg, af ingen Glæde,
Prindsessen blev bestandig ved at græde,
Flød hele Hoffet hen i bare Vand.
Hvad Kongen saarer, hele Folket saarer;
Hver ærlig Undersaat forgik i Taarer,
Og Glæden flygtet fra det hele Land.
Kort, Danmarks Tilstand var en sand Contrast
Af den nærværende; thi Velstand groede
Om næsten hvert et Hus; men Glædens Himmel brast,
Og Ørkner skabtes der, hvor Paradiser stode,
Da Kongen og Prindsessen græd.
Nu tvertimod, skjøndt hver har sin Fortræd,
Skjøndt Penia man alle Vegne sporer,
I Spidsen af de grumme Creditorer
At blande Splid i Giftes Kjærlighed,
Og Blod i den udtrælte Bondes Sved -
Og Streger i mit Vers snart paa hvert andet Sted -
Man Glæden overalt dog bygge ser
Sit Tempel mellem Skjæbnens Tordenkiler,
Og Bonden, jeg, og hele Landet ler,
Fordi vor elskte Fredrik virksom iler
At bryde Lænker, skabe Mod og Lyst,
Og Frihed i hver flittig Landsmands Bryst,
Og fordi Du, Lovise! smiler.

      Man brugte al sin Vittighed og Kunst,
Og mer end sin, som sagt; men alt omsonst.
Kong Dan til sidst til en Beslutning skrider,
Der klinger underlig i vore Tider:
(Til Gjengjeld mangen, som os synes ligefrem
I vort Aarhudredes oplyste Dage,
De Gamle, hvis man havde budt den dem,
Endnu langt mere havde tordet vrage).
Han lader, kort sagt, gjøre vitterlig:
At den, som blev saa lykkelig,
At liste af hans melankolske Datter
En Latter
Fik til Belønning, hvem han ogsaa var,
(Vel meget! - men hvad skal man sige?)
Prindsessen og det halve Kongerige.

      Den hele Verden gjorde sig til Nar.
Prindsessen og den halve Krone
Stak alle Hjerner overalt i Brand:
Den første ønskte sig hver rørig Mand;
Den sidste ønskte sig hver rørig Kone.
Fra Vest til Øst, fra Syden indtil Norden,
Lød Dag og Nat, og Nat og Dag,
Et samlet Bulder, som en blandet Torden,
Af Pandeslag.
Man efter Indfald allevegne ledte;
Al Jordens smaa og store Hov'der svedte;
Matroser, Prindser, Paver meldte sig -
Men ingen af dem blev saa lykkelig,
At faa det mindste Smil, end sige Latter
For deres jammerlige Hovedbrud
Af Kongens rent i Sorg nedsjunkne Datter.

      Saaledes saa det nu ved Hoffet ud,
Da Jeppe kom igjen til Staden,
Og traved rundt omkring paa Gaden,
For at faa fat paa den omtalte Hund.

      Nu puster man igjen en liden Stund.

I:baggesen2001100312
T:Tiende Sang
F:Den Læser, som har fulgt mig hidindtil
N:Kilde er Jens Baggesen: <i>Komiske Fortællinger og Æventyr</i>, bd. I, udgivet af E. Rørdam, Wilhelm Priors Hofboghandel, København, 1899.
N:Bidrag fra Svend Olav Andersen.
Q:kilde

                                              Indhold

                                    Den Læser, som har fulgt mig hidindtil,
                                       Vil, haaber jeg, taalmodigen forsøge,
                                    At følge mig til Enden; altsaa vil
                                       Jeg ikke her Vidtløftigheden øge,
                                    Ved ham at give nøjere Besked
                                       Om hvor det Helten gaar i mit Kapitel.
                                    Tak, Læser, Tak! For din Taalmodighed!
                                       Tak! ogsaa du, som læste kun min Titel!


      Med Grimen i sin Haand, og Piben i sin Mund,
Fra Torv til Torv, igjennem Gader, Stræder,
Løb Helten hist og her, og ledte om sin Hund
Omsonst paa alle offentlige Steder.
Han mange høje, lange Hunde saa,
Hvoraf den mindste var i gammel gothisk Smag
Saa stor som den, der mødte Fritz ved Haag;<note>Cf. Gellerts <xref digt="gellert2001091901">.</note>
Nu ser man rigtig nok, som oftest, smaa.
Men Hundene var større paa de Tider
End nu; det saa med alle Danske gaar:
Nationen bliver mindre Aar for Aar,
Jo højere den bygger sine Tage:
Med større Pidske Folket mindre Haar,
Med større Hatte mindre Hov'der faar;
Vor Efterslægt man kan med Grund beklage -
Endskjønt den Grund har ikke megen Vægt,
Naar man, til Trøst for kjære Efterslægt,
Ser her og der lidt mere dybt i Tingen,
Saa spaar adskilligt os - aldeles ingen.
Men det vil vi nu lade staa!
Som sagt, han mange store Hunde saa,
Kun ej den rette. Creditorisk Sved
Begyndte slemt at fugte ham om Næsen -
Da han blev var et rødt firbenet Væsen
I Vimmelskaftet at spadsere ned.
Fast ingen Ting paa denne Jord
Man kan saa godt igjen erindre sig, og kjende,
Som Yderdelen af sin Creditor,
Paa hvilken Kant han sig mon vende.
Et Glimt af saadan en i Gadens anden Ende,
Et af hans Støvlehæles Spor,
Kan give ham, Gud ved hvordan, tilkjende.
En Hunds og Debitors Hukommelse er stor;
Og er man baade Hund og Debitor tillige,
Saa mærker man paa Timen, hvad og hvor,
Endog i en Distanz fra Creditor
Saa lang som den, hvori man tryg sit Bæ kan sige.
Saa gik det med vor Slagterhund;
Ned i en Kjælderhals han hurtig smutter,
Sig i en Sæk, der laa, forsigtig putter,
Og lurer der en liden Stund.

      Men Helten, som har set en lodden Knægt,
Og mærket, at han frygtsom, langs med Muren,
Til Kjælderhalsen satte Turen,
Fandt Fyren strax suspekt.
Tys! Her er Ugler, tænkte han, i Mosen;
Og listede sig hen til sammes Tilflugtssted,
Hvor han blev Fyren var at røre sig i Posen:
,,Kom frem, Krabat! Kom frem, ihvo du er!
,,Hvad har du for i Posen der?
,,Kom frem!'' Men Hunden ganske stille laa.
Skrup, tænkte Helten, jeg forsøge maa;
Og satte Tanken strax i Værk med Grimen
Paa Posen, og saa eftertrykkelig,
At Hunden Hovedet stak ud paa Timen;
Hvorpaa vor Sejerherre skyndte sig,
Og fik ham surret fast: ,,Nu har jeg dig!
,,Har du nu Penge?'' - Nej - ,,Ja; saa følg med, Krabat!
,,Du ved Akkorden! Kom, følg med, og bliv Soldat.''
Her Hunden gjorde mange slemme Fagter
Ved denne Tidende. Paa natlig Sti
En Tyv med mindre Skræk betragter
Den hornede Person, som tramper ham forbi,
End Hunden Jeppe, som trods alle Noder,
Trods al hans Gjøen, Springen og Allarm,
Brød sig om ingen kjære Moder,
Men bandt ham fast med Grimen til sin Arm,
Og derpaa trak afsted med Knægten
Til Slottet.

                 Midt paa Holmens Bro
En skjægget Mand af Jakob-Slægten
Sig bukked ydmygst for dem begge to,
Og spurgte Helten: hvor han vilde hen?
Om Hunden der var hans? Og andet mere,
Som jeg ej skjøtter om at repetere;
Og fik af Jeppe det til Svar igjen,
Som man har læst i forrige Kapitler,
Og derfor ikke finder her.

      Den Læser, som er kommen under Vejr
Med mer end netop med de blotte Titler
I vor Historie, vil nok erindre sig
Beslutningen, Kong Dan lod gjøre vitterlig.

      Den velbemeldte Jøde, da han hørte
Vor Helts pudserlige Biographi,
Fik strax Ide paa Fiskeri
I Jeppes Vande, som ham syntes dejlig rørte;
Han tænkte, som en god Israelit,
Profit! Profit! Profit!
Og fik omsider Helten til at gjøre
En edelig Akkord: at naar han kom igjen
Fra Slottet, af Belønningen
Den fjerde Part ham skulde helt tilhøre,
Imod et dejligt Spanskrør, og en Ring
Besat med skjønne Stene rundt omkring.

      Med denne Ring paa Fing'ren, Stok i Haanden,
Og Hund ved Siden, ganske glad i Aanden
Forlod nu Helten Jøden, og gik hen
Til Slottets Port, hvor han, og Hund,
Hver sagde paa sin Vis: god Dag! til Svejtseren.
Den samme gode cerberiske Herre
Var just den eneste blandt Hoffets Folk, desværre,
Som ej var fin og sød og punisk i sin Mund.
(For dem, som ikke ved, hvad Puniskhed vil sige,
Det gjøres vitterlig her in parenthesi,
At med en punisk Mund jeg mener slig,
Hvori man ikke holder Tungen lige).
Han Helten Jeppes og hans Fanges Buk
Gjengjeldte paa en Vis, som ej var nær saa smuk:
Med hævet Stav han skreg i vrede tydske Sprog
Saa stygge Ting, at jeg min danske Bog
Med dem vil ingenlunde plette,
Men Meningen deraf blot oversætte;
Og denne var saaledes ongefær:
,,Væk Oxe, med din Hund! hvor tør du komme her?''

      ,,Nu! Hvi saa bister, kjære Herre,''
Igjentog Helten, ,,hør mig ud!
,,Jeg er ej nogen Stud, desværre!
,,Min Fader gik paa to, min Moder ligesaa,
,,Og til min Dødedag, vil Gud,
,,Skal jeg deri dem ogsaa slægte paa;
,,Jeg stanger ingen Mand; jeg tygger aldrig Drøv;
,,Jeg er en Bonde, fød i Vemmeløv;
,,Mit Navn er Jeppe; denne snu Krabat,
,,Som staar paa fire ved min Side,
,,Har snydt mig, og skal sælges til Soldat;
,,Han synes ikke Standen just at lide;
,,Men Kongen ganske vist vil selv bifalde Dommen:
,,Ham vil jeg tale med, og derfor er jeg kommen.''

      ,,Tys!'' tænkte Svejtseren, ,,jeg lugter Lunten nu -
,,Du med din Hund vil op til Kongen, siger du?
,,Godt, men den fjerde Part, af hvad dig bydes der,
,,Skal være min; hvis ikke, bliv kun her.''

      Vor Jeppe gav sin Haand og Ed derpaa;
Og Svejtseren lod ham og Hunden gaa.

      De gik af Trapper op, de gik af trende der.
En Kammerjunker (det var den Gang Mode;
Men alt forandres paa vor løjerlige Klode!)
Stod ved Monarkens Dør, og skildred i Gevær.
Med ham kom Jeppe ligervis,
Som før med Svejtseren tilrette;
Og fik Tilladelse for den bevidste Pris
Sex Ben i Forgemakket ind at sætte.

      Der stod han med sin Hund, og saa
Paa Billeder, og Støtter, og deslige,
Som i det Forgemak har kunnet staa,
Men stod der neppe, sandt at sige.

      Omsider blev han af den Skuen kjed,
Og Hunden med.
Den voved' et vov! vov! og han et hem!
Paa hvilken Lyd en Stjernemand sprang frem,
Og spurgte ham: hvorfor, hvorfra han kom?
Hvem han og Hunden var? med hvem han vilde tale?
Til Spørgeskuffen blev omsider tom.
Ham Jeppe ramsed op fra Hoved indtil Hale
Paa sin enfoldige bekjendte Skik,
Som for de andre, hele Levnetsløbet,
Det Læseren har alt af min Fortælling søbet.
Den samme Fordring samme Løfte fik:
For Summens Fjerdepart han og hans Hund
Blev meldt af Ridderen i samme Stund,
Og ind i Riddersalen gik

      Den kongelige Thrones Guld,
Hvorpaa med mørk og majestætisk Mine
De Danskes Styrer sad, - den Erycine,
Som ved hans Side græd, og sorrigfuld
Udbredte Nattens frygtelige Stille
I hele Salen - hist den krumme Rad
Af Fruer, som ved Thronens Fødder sad -
Og hist en væbnet Helt ved hver en Marmorpille -
Og overalt den rædsomskjønne Glands,
Som straalede fra alle Kanter -
Især Prindsessens Taarers Diamanter,
Betog vor Jeppe ganske Sind og Sands.

      Han stiv blev staaende paa samme Sted,
Og stirred taus med Gysen tre Minuter
Paa denne Herlighed;
Omsider han dog modigen beslutter,
At faa sin Studsen og sin Standsen endt
Og gjøre, hvad man kalder Compliment.
Med Armene paa Brystet korsvis lagte,
Han i anstændig Høviskhed,
Saa lang Naturen ham frembragte,
Paa Gulvet næsgrus styrter ned.

      Han allerunderdanigst længe laa. -
Den, som jeg hørte først Historien fortælle,
Var sparsom paa det ceremonielle;
Jeg ligesaa. -
Hvad Hofmarschallen, eller nogen anden,
Ved denne Lejlighed sig foretog med Manden,
Derom han ej har underrettet mig;
Og jeg, min Læser, har det virkelig
Ej mer med Fanden,
End nogen anden.

      De Mure, som til Evighedens Trods
Semiramis om Babylon opførte -
Det Taarn, hvis Spids, om ikke Himlen rørte,
Dog havde skullet rørt - den Rhodiske Kolos -
Palmyra - Thebe-Hecatompylos -
Det Sprog, hvis Tonefald i Mæonidens Viser
Endnu henriver, smelter, tryller os,
Hvis blotte Ton d'apameibomenos
Har selv for Jyders Ører mere Klang
End Evalds allerbedste Seraph-Sang,
Og Klopstocks Hymners høje Torden-Gang
Og Miltons Himmellyd i tvende Paradiser -
Methusalems, Stærkodders, Nestors Aar -
Den Tid fra Skabnings-Dagen til i Gaar -
Glyceres Dyd, skjønt sytten Vintre lang -
Den Kjol Herr Orgon fjerde Gang lod vende -
Ja selv - (o! hvad kan holde Tiden Stang!) -
Herr Jespers Præken sidste Aftensang
Fik Ende.

      Saa gik det og med Jeppes Compliment -
Og hvad maaske for længst De gerne saa,
Højstærede Herr Recensent!
Saa skal det og ret snart med min Fortælling gaa.

      Paa begge Ben rejst op med Artighed
Vor Helt mod Thronen bukker sig, og taler:
,,Her skuer Deres Velærværdighed
,,Den Karl, der, som De selv nok ved,
,,Mig nylig snød for sex og tyve Daler.
,,Jeg beder, da det er en lang Krabat,
,,Saa frisk og sund som jeg i alle Maader,
,,Han allernaadigst blive maa Soldat,
,,Hvis ikke bliver jeg til evig Tid en Stodder.
,,Mit Navn er ellers Jeppe, kan jeg tro . . . .''
Paa denne Vis vedblev han fast en Time
At sige, hvad jeg har forsøgt at rime. -

      Prindsessen smilte, smilte mer - og lo.

      Maaske har jeg for al min Flid,
For den fra Fibelbrettet stjaalne Tid,
Hvori jeg maatte mig til et og andet vænne,
Som smager endnu mindre Kjød og Blod:
Gigt, Vaagen, Lysedamp og Nyserod -
Maaske har jeg for hele denne Møje
Aldeles ikke naa't mit Øjemed,
Den Fryd, den kildrende Lyksalighed,
Fra nogen sorgfuld Læserindes Øje
Det mindste Smil at have lokket frem,
End sige nogen Læsers fulde Latter.
Maaske min hele Trøst deri sig indbefatter:
Aldeles ej at have skadet dem.

      Men derfor er det ingen afgjort Sag,
At det gik ligervis med Kongens Datter.
Det netop var vor Eventyrers Fag
At bringe hver, som saa ham blot, til Latter.
Saa du ham selv, du skulde snarlig tro,
Hvad du nu tvivler paa, fordi du ser kun mig,
At hans Fortælling var fuldkommen løjerlig,
Og at Prindsessen, ved at høre samme, lo.

      Som naar ved Solens Straalers Gjennembrud
De sorte Tordenskyer spredte svinde,
Saaledes svandt fra Jordens danske Gud
Den mørke Majestæt ved Glædens lyse Bud
Fra den mildtsmilende Gudinde.
Prindsessen græd - den hele Sal var sort -
Prindsessen lo - og strax svandt Mørket bort.

      Monarken i sin frelste Datters Arme;
De Glædesraab, som udfor af hans Mund;
De Længe leve Kongen og Prindsessen!
Og Længe leve Kongen og Prindsessen!
Som skokkevis fløj ud fra Hjertens Grund
Fra alle Hoffets Læber denne Stund,
Jeg burde male her med Fynd og Varme;
Men jeg har lovet Enden snart,
Og derfor løbe maa med større Fart.
Desuden, hvad de sagde, ved jeg ikke,
Og det for sildig er til Muser Bud at skikke;
Jeg ene, for at gjøre alting klart,
Mig selv maa hjælpe her, trods Syngen og trods Piben:
Henrykkelsen og Glæden var saa stor,
At den brød ud i Lyd, for overhaands til Ord;
Paa den Maner man slipper bedst af Kniben.

      Kong Dan omsider denne Taushed brød,
,,Begjer,'' saa mildelig hans Tale lød,
,,Begjer, min Søn, begjer alt hvad du vil,
,,Og, indtil Halvedelen af mit Rige,
,,Skal, hvad du beder om, dig høre til!
,,Min Datter bliver det vel ej saa lige?'' -
Ham svarte Jeppe: ,,Fader! Hør min Bøn:
,,Prindsessen er for mig for yndig og for skjøn,
,,Om ikke for den bedste Kongesøn;
,,Det halve Rige kan jeg ej regjere;
,,Mig selv jeg ikke kan regjere ret -
,,Det eneste, jeg naadigst vil begjere,
er firehundrede'' . . . .
                                 ,,Dukater? - Paa et Bret
,,Tidoppelt'' -
                        ,,Nej! men firehundrede
,,Veltalte Stokkeprygl!'' . . . .
                                             ,,Saa var dog Manden
,,Ej blot for Spøg, men Alvor fra Forstanden!
,,Velan! du har mit Ord, og følgelig - - Det ske!''

      Til dets Udførelse kom alting strax i stand.
Enhver bejamrede den arme Mand;
Kun han alene stod med roligt Blik,
Og endelig brød ud: ,,Jeg lovet har
,,En Jøde Fjerdepart af hvad jeg fik,
,,Hvad det endogsaa var;
,,Den Regning saa jeg gerne qvittet først;
,,Man Jøder aldrig hastig nok betaler;
,,Jeg kjender overalt ej større Qvaler,
,,End Gjeld og Tørst.''

      Flux Jøden Ephraim blev hentet op;
Af Glæde færdig at krepere
Sprang Sjælen rundt i Midten af hans Krop,
Og vidste neppe, hvor den vilde være.
Men hundred Stokkeprygl kan paa min Ære
Slig Springskhed rent fra Grunden af kurere;
Trods Millioner Wai mir! fik han dem
Saa drægtige, som man kan ønske sig,
Imod Kvittering. - Kortelig:
En efter anden hver blev kaldet frem
Af dem, som havde Part i Kapitalen,
Og efter Ordenen fik hver Person
I hele Hoffets Paasyn midt i Salen
Sin rigtige Portion.

      Hans Majestæt, Prindsessen, alle bleve
Fuldkommen morede ved dette Skuespil;
Til Løn for al den Spas blev Jeppe gjort til Greve,
Med Grevskab, Eqvipage, Penge til;
Og, hvad ham endnu mer end dette glædte,
Fik Lov, at skille sig ved Birtemor,
Imod at han en Capital udstædte,
Som hun anstændig kunde leve for.

     Saaledes vendtes om til Velstand Jeppes Nød.
Saa gaar det, Læser! overalt paa Jorden.
Mer herlig Solen smiler efter Torden,
Og Rosen efter Regn fremblomstrer dobbelt rød.

