CVS-TIMESTAMP: $Date$
VQ:korrektur1

I:andersen2002121701
T:Aftenen
U:(Et Træsnit)
F:En Aften deilig, som i en Roman!
N:Teksten følger førstetrykket i <i>Kjøbenhavns flyvende Post</i> Nr. 66, ,,Fredagen den 17<sup>de</sup> August'' (1827). Digtet blev siden medtaget i <i>Digte</i> (1830).
P:andersen2002121701.jpg%Faksimile af digtet.

En Aften deilig, som i en Roman!
(For Rimets Skyld, som een i Hindostan).
O Alnaturen til mit Hjerte taler!
Det maa herud: ,,<i>Ja, ogsaa jeg er Maler</i>.''
See, Solen synker i sit røde Blod,
Og Aander suse gjennem Skovens Toppe.
Her slumrer Uskyld sødt ved Bøgens Rod,
See hvilke fede Bønderdrenge-Kroppe!
Violer dufte fra det unge Græs,
Og hisset vandre Præstens hvide Gjæs.

See hist en gammel Bonde paa sit Øg,
En Fugleskræmme paa en Rocinante!
Nu holder han hist ved den flakte Bøg,
Og tæller Penge af en gammel Vante;
Endnu engang han ret beseer sin Skat,
Og derpaa griber atter Tøilen fat.
Ham Længsel driver mod det elskte Hjem,
Hvor Hytten staaer imellem Nøddehække,
Men ikkun langsomt, langsomt gaaer det frem;
See, hvor han seer mod Skyens Bjergerække.
Dog Phantasus ham følger i hans Nød,
Og viser i det Fjerne et Fad Grød.

Hvor malerisk staaer Fiskerhytten der!
See, Vindvet kneiser med halvtredje Rude.
Hvor gløde dog i Aftensolens Skjær
De halve tre imellem gamle Klude!
Og rundt om Hytten Tjørnehække staae,
Broderede med Strømper og med Sokker,
Og Himlen favner Alt saa klar og blaa,
Mens Fiskerkonen hjem fra Stranden sjokker.

See, hist paa Skrænten staaer en lang Person
Med Ansigtet saa blegt, som salig Werther,
Og med en Næse, stor som en Kanon,
Og Øine bitte smaa, som gule Ærter.
Han synger noget Tydsk med et: ,,<i>woher?</i>''
Og stirrer derpaa ud i Vesterlide.
Hvorfor mon han vel staaer saalænge der?
Ja Herre Gud! hvor kan man Alting vide?
Dog er det sikkert, har jeg rigtig seet,
En Gal, en Elsker, eller en Poet.

                                                           <nonum><i>h &mdash; &mdash;</i></nonum>


I:andersen2002121702
T:Den rædselfulde Time
U:(Phantasiestück in Callots Manier)
F:Kom ei Rundetaarn for nær, er det Midnatstide
N:Teksten følger førstetrykket i <i>Kjøbenhavns flyvende Post</i> Nr. 66, ,,Fredagen den 17<sup>de</sup> August'' (1827). Digtet blev siden medtaget i <i>Digte</i> (1830).
P:andersen2002121702.jpg%Faksimile af digtet, se forrige digts faksimile for at få den første bid af digtet med.

Kom ei Rundetaarn for nær, er det Midnatstide;
Hvad mig nylig hændte der, skal I faae at vide.
Paa Bibliotheket hist er ei rart saa silde,
Thi ved Midnat holde der Aander Dands og Gilde.
Jeg om Dagen gik derop for en Bog at laane,
Gik en Smule der omkring, og kom til at daane.
Ingen savned mig; de gik, jeg blev der allene,
Ak, ved selve Tanken end ryste mine Bene!
Længe laae jeg i en Krog uden mindste Spratten;
Da jeg til mig selv nu kom, var det ud paa Natten.
Jeg er ingen Natte-Helt; derfor blev jeg bange;
Dybt i Kirken under mig ligge Døde mange;
Hvis de nu ved Midnatstid kom herop at læse,
De i Nakken dreied mig vist min egen Næse.
Maanen skinnede saa klar, Uglen sang derude,
Maanens Skin og Uglens Sang flød igjennem Rude.
Da blev jeg poetisk stemt, Gud maa hvordan vide,
Og for Øieblikket svandt al min Hjerte-Qvide.
Ak men nu slog Klokken tolv, det var fælt at høre;
Alle Bøger rundt omkring saae jeg sig at røre.
Nogle skjændtes, andre sang, Sproget var lidt blandet,
Som paa Babels-Taarn det klang ganske reent forbandet.
Alle sprang fra Hylderne, dandsed med hinanden,
Jeg var bange for at faae nogle Bind i Panden.
See, nu blev en Contradands underligt rangeret,
Mange Bøger dandsed med, skjøndt uconfirmeret.
Langs med Væggen stilled sig store Folianter,
Det var sikkert satte Folk eller gamle Tanter.
Her et ægte Manuskript dandsed med <i>Danfane</i><note>Baggesens tidsskrift <A V=baggesen/1816d>Danfana</A>, digtet som sådan er en Baggesen-pastiche.</note>
Mens et Hexameter hist hopped, som en Trane.
<i>Badens Fru Grammatica</i>, smukt forgyldt paa Bagen,
Kom at engagere mig, jeg blev som et Lagen;
Ak det krilled' i min Taa, Hjertet steeg til Halsen;
Men jeg slap. <i>Cornelius</i> hende bød til Valsen.
<i>Atlas af Pontoppidan</i>, klædt i Svinelæder,
Med Fru <i>Flora danica</i> hist i Dandsen træder;
<i>Reisers fürgterlige Bog</i> sprang med <i>Iliaden</i>;
Ak det suuste skrækkeligt, som en Storm fra Gaden.
Fra Musæet lød en Røst: ,,<i>Hvad er her paa Færde?</i>''
Og en Landse traadte frem, fulgt af tvende Sværde:
,,Schwerenoth! I lærde Pak! vil I være rolig?
Unde I ei Helten Ro i sin sidste Bolig?
Hvad er vel en lurvet Bog mod en Pandser-Plade!
I er' kun Peermadsensgang, vi er' Østergade!''
Og nu hugged Sværdet om, saa der Funker lyste,
Det var fælt, det kan I troe, at mit Hjerte gyste.
Bøgerne fik ogsaa Skræk, hvert et Blad jo bæved,
Som en broget Fuglehær de til Hjemmet svæved,
Og paa Hylderne i Hast deres Pladser søgte.
Men hist i Musæet, ak! det langt værre spøgte.
Op af hver en Askepot steeg de Dødes Bene,
Uh! en Ildstrøm risled mig gjennem hver en Sene.
Sylfelet jeg følte mig, Døren op jeg sprænger,
Ak, hvad seer jeg! - Rundetaarn er der ikke længer.
Støtten lig i Don Juan, Taarnet promeneerte,
Men slig Vandring, kan I troe, fælt mig her geneerte.
Afgrund for og Aander bag værre var end Døden.
Maanen smiled lasket fed, hjalp mig ei i Nøden.
Som en <i>Sappho</i> stod jeg her, Vinden tog i Kjolen,
Nede Vægteren jeg saae, blaa som Martsviolen.
Deilig var min Monolog, Ingen den kan fatte:
Først jeg selv min Død begræd, lod mig derpaa dratte.
Vinden greb i Marv og Been, alt mit Indre raaber,
Men til Lykke havde jeg hos mig Hoffmannsdraaber.
    Au! det var et hæsligt Stød. &mdash; &mdash; &mdash; &mdash;
                        &mdash; &mdash; Himmel! see dog bare,
Jeg jo ligger i min Seng uden mindste Fare.
Alt det Hele var en Drøm, Himlen være lovet!
Læser, gid Du vaagne maa, dersom Du har sovet!

                                                           <nonum><i>h &mdash; &mdash;</i></nonum>


I:andersen2002122205
T:&#134; &#134; &#134; Tanker ved en ituslagen Jydepotte
TI:Tanker ved en ituslagen Jydepotte
TOC:&#134; &#134; &#134; Tanker ved en ituslagen Jydepotte
F:Du er ei meer!
N:* Maa gjerne optages i <i>Gravblomsterne</i>.
N:Teksten følger førstetrykket i <i>Kjøbenhavns flyvende Post</i> Nr. 82, ,,Fredagen den 12<sup>te</sup> October'' (1827). Digtet blev siden medtaget i <i>Digte</i> (1830).
P:andersen2002122205-p1.jpg%Faksimile af digtet.

        <nonum><small>&mdash; &mdash; minuentur atræ</small></nonum>
        <nonum><small>carmine curæ.</small></nonum>
                                                  <nonum><i>Horat</i></nonum>

Du er ei meer!
Din Digter græder ved Dit brudte Leer.
Din Lod det blev at taale Røg og Flamme,
Dog stod Du fast; Du var og blev den samme.
Faa kjendte Dig paa denne store Jord,
Dog i Din Død Du nævnes skal i Nord;
Jeg i Avisen vil et Grav-Vers sætte,
Saa Taarer skal de Skjønnes Kinder tvætte.
Først var Du Leer, nu bliver Du det atter;
Saa gaaer det selv Naturens bedste Datter.
Ak! var Du falden i en Kunstners Haand,
Du havde vundet ved hans Skaber-Aand;
Som Vase skulde Du da Øiet gotte;
Men Skjæbnen bød, - Du blev en Jydepotte.
Dit Liv svandt hen saa stille, indgetogen;
Som <i>Askepot</i> Du sov i Skammekrogen.
Tidt saae jeg Dig imellem Røg og Ild,
Naar Maanen skinnede saa bleg og mild.
Jeg saae Din Damp, i den steeg Aander frem,
Og søgte gjennem Skorsteens-Piben hjem.
Dig glemte de, naar de saae Stjerner tindre;
Da hørte jeg det koge i Dit Indre.
Ja Du har følt og lidt som en Heltinde, -
Fred med Dit Minde!
En Digter hører helst sin egen Sang,
Thi vil jeg læse min saa mangen Gang,
Til Alfen kommer paa de hvide Vinger,
Og Trøsten bringer.

Om Børn og Linned drømte jeg i Nat,
Da vidste jeg, det ei var rigtigt fat.
Et Skrig fra Kjøkkenet jog mig af mine Drømme,
Der saae jeg Dine Skaar i Suppe svømme.
Alt var Forvirring, slukt var Skorsteens-Flammen,
<i>Malene</i> græd og samlede Dig sammen.
I Gaarden skal nu Dine Stumper hvile,
Smaa-Blomster snart vil fra Din Gravhøi smile.
Lad Tiden dække Alt med sine Vinger,
Maaskee i Døden den Dit Held Dig bringer:
Hvor nu er Land, var fordums Tid et Hav,
En Bøge-Skov kan voxe om Din Grav;
Et Sekel gaaer;<note>Måske en lille allusion til <xref digt="oehlenschlaeger1803a0">s ,,Et Sekel svinder!!''.</note>
En Antiqvar vil finde Dine Skaar;
Dybt i hans Indre taler høit en Stemme,
At Konge-Støv Du eengang monne gjemme.
Til et Musæum skal Du Veien finde,
Som Skaar og Stumper Livets Krandse vinde.
Og nu Farvel! jeg skal Din Grav besøge,
Men lov mig, at Du aldrig her vil spøge. -
Græd ei, <i>Malene!</i>
Hun har det godt,
Den salig Pot!
Snart hvile ogsaa vore trætte Bene.

                                                           <nonum><i>h &mdash; &mdash;</i></nonum>


I:andersen2002122206
T:Hjerte-Suk til Maanen
F:Hulde Maane, stiig fra Skyen frem!
N:Teksten følger førstetrykket i <i>Kjøbenhavns flyvende Post</i> Nr. 86, ,,Fredagen den 26<sup>de</sup> October'' (1827). Digtet blev siden medtaget i <i>Digte</i> (1830).
P:andersen2002122206-p1.jpg%Faksimile af digtet.

            <nonum><small>&mdash; Ach! warum sah ich dich?</small></nonum>
        <nonum><small>O warum lehrtest du die Liebe mich?</small></nonum>
                                                  <nonum><i>Wieland</i></nonum>

Hulde Maane, stiig fra Skyen frem!
Solen hviler alt bag Laas og Lukke.
Ak, Madam, Madam, jeg elsker Dem!
Vær ei kold mod mine hede Sukke!
De er bleg, og jeg er ligesaa;
Begge vandre vi saa taust og ene;
Hurtigt gaaer De hen ad Himlens Blaa,
Ogsaa jeg har gode lange Bene.
Er det sandt at Maanen trækker Vand,
Vil jeg græde mig til Ægtemand.

Hav mig naadig dog i Deres Sind,
Husk den Tid, da jeg var meget lille,<note>Allusion til Baggesens <xref digt="baggesen2001082701">.</note>
Da jeg spilled Skorsteen, Klink og Pind,
Og fik Riis, skjøndt ei jeg have vilde.
De har Kundskab om mit Barndoms Liv,
Jeg var god - en lille Sukker-Unge,
Nu jeg er det i Superlativ,
Men beskedent tier her min Tunge.
O, Madam, Madam! kom ned til mig,
Eller ogsaa tag mig op til Dig!

De har hørt saa mangen Elskers Suk,
Trøstet ham ved Deres kydske Flamme,
Ak, men mig De svarer ei et Muk,
Det er ikke christeligt, Madamme!
Gjerne sukked jeg for Dem paa Spansk,
Men jeg er ei stiv i Grammatiken,
Ak! jeg mægter knap at tale Dansk,
Hjertet synker ned i Kjole-Fikken.
Skjænker De ei snart mit Hjerte Ro,
Vist jeg spiller <i>Werther</i> Nummer to.

                                                           <nonum><i>h &mdash; &mdash;</i></nonum>


I:andersen2002122207
T:Dykker-Klokken
U:Et Eventyr paa Havets Bund
F:Det var i Aaret - - ak! nu kan jeg Aaret ikke huske
N:Teksten følger førstetrykket i <i>Kjøbenhavns flyvende Post</i> Nr. 98, ,,Fredagen den 7<sup>de</sup> December'' (1827). Digtet blev siden medtaget i <i>Digte</i> (1830).
P:andersen2002122207-p1.jpg%Faksimile af digtet, side 1/3.
P:andersen2002122207-p2.jpg%Side 2/3.
P:andersen2002122207-p3.jpg%Side 3/3.

Det var i Aaret - - ak! nu kan jeg Aaret ikke huske;
Men Maanen skinnede ret smukt paa Træer og paa Buske.
Vor Jord er intet Paradiis; som Praas tidt Lykken lyser;
Om Sommeren man har for hedt, om Vinteren man fryser.
At melde i en Elegie, hvor tidt vi her maae græde,
Det nytter jo til ingen Ting, kan ei en Christen glæde.
Det var i Aaret, som De veed, jeg ei kan rigtig huske,
Jeg gik om Aftenen en Tour imellem Krat og Buske;
Det hele Liv stod klart for mig, men jeg var ei fornøiet;
Dog muligt var det Nordens Vind, som fik mig Vand i Øiet.
En Tanke gik, en anden kom, og, for mig kort at fatte,
Tilsidst jeg paa en Kampesteen mig tæt ved Havet satte.
I Ilden er der lidt for hedt, paa Jord, som sagt, man fryser,
Og stige i en Luft-Ballon - - nei! nei! mit Hjerte gyser;
Dog muligt at paa Havets Bund i sikkre Dykker-Klokker
Sit Liv man paa Cothurner gaaer, og ei, som her, paa Sokker.
Saa tænkte jeg, og Reisen blev til næste Dag belavet,
(I Dykker-Klokker, som man veed, kan vandres gjennem Havet).
- Af klart Krystal var Klokken støbt, de Svende frem den trække,
Tilskuere paa Kysten stod, en lang, en broget Række;
Snart var det Hele bragt i Stand, jeg sad saa luunt derinde,
Nu gleed da Snoren, Tridsen peeb, jeg blev saa sær i Sinde, -
For Øiet var det sort, som Nat, og Luften pressed' saare,
Den trykkede som Hjertets Sorg, der lettes ei ved Taare. -
Det var, som Stormens Orgel slog - jeg kan det aldrig glemme!
Som naar i Ørknen en Orkan med Rovdyr blander Stemme.
- Men snart jeg blev til Tingen vant, og dette saae jeg gjerne;
Høit over mig var ravne-sort, det bruste i det Fjerne.
Der Solen stod saa rød og stor, men ei med mindste Straale,
Saa at man uden sværtet Glas ,,ihr' Hoheit'' kunde taale.
Mig syntes Stjerne-Himlen hist i sin Studenter-Kjole
Lig Asken af et brændt Papir, hvor Smaa-Børn gaae af Skole.
- Rundt om mig klarede det op, jeg hørte Fiske bande,
Hver Gang de paa min Klokke løb og stødte deres Pande.
Men Skjæbnen, ak! det slemme Skarn, misundte mig min Glæde,
Og som en Sværd-Fisk var hun nu ved Klokkens Snoer tilstæde,
Og hurtigt gik det: ,,klip! klip! klip!'' rask skar hun Snoren over;
Der sad jeg i min Klokke net, dybt under Havets Vover.
Først blev jeg hed, saa blev jeg kold, saa lidt af begge Dele,
Jeg trøsted' mig; Du kan kun døe, se det er her det Hele.
Men Klokken sank dog ei endnu, den drev paa Havets Strømme,
Jeg lukkede mit Øie til, og lod saa Klokken svømme.
Den foer, ret som med Extra-Post, vist sine tyve Mile,
,,Und immer weiter, hop! hop! hop!'' foruden Rast og Hvile.
Een Time gik, der gik vel tre, men Døden kom dog ikke,
Saa blev jeg af den Venten kjed, og aabned mine Blikke.
Ak Herreje! ak Herreje! Hvad saae jeg dog paa Bunden!
Den første halve Time jeg som slagen var paa Munden. -
Dybt under mig var Bjerg og Dal med Skove samt med Byer,
Jeg Damer saae spadsere der med store Paraplyer. -
Hist laae en Skov halv rød, halv hvid, af deilige Coraller,
Som Frugter hang paa Grenene purpurne Muslingskaller.
Smaa-Piger gik paa Gaderne med Shawler superfine,
Da randt i Tankerne mig strax <i>Agnete</i> med <i>Undine</i>.
Hist stod en Mængde lærde Folk, som saae paa mig med Kikkert,
Et Luft-Syn eller en Comet jeg forekom dem sikkert;
Og nu med eet de springe op i Veiret mod min Klokke,
Dog rundt omkring mig saae jeg kun en Mængde Fisk sig flokke.
Man sprang, man kom, men Fisk det var, Makreler, Torsk og Flynder;
Tilsidst jeg Tingene begreb, som her jeg nu forkynder.
Naar Fisken rører Havsens Bund, den gaaer som vi paa tvende,
Men stiger den syv Favne op, den bli'er en Fisk behænde.
Da Sligt jeg saae, blev jeg saa sær, jeg hørte Hjertet banke,
Og i mit Hoved kom, maaskee, den lidt bizarre Tanke,
Om ligerviis ei Mennesket, som hist paa Jord spadserer,
Naar han i Himlen trækkes op, som Flynder debuterer.
Thi naar vi see paa Tingen ret, vi ere Fisk i Grunden,
Den hele Luft er som et Hav, og Jorden er jo Bunden.
Med eet min Klokke ned ad foer, den blev for tung for Vandet,
Og som Münchhausens Hest den hang paa Klokke-Spiret strandet.
Dernede holdte Vandet op, det hvilede paa Buer,
Vand-Piller bar det hele Hav - (det Syn endnu jeg skuer).
Den Vægter trak mig ved mit Been, saa jeg gled ud af Klokken,
I Taarnet løb nu Alle op, og jeg stod midt for Flokken.
Man følte paa mig, undred sig, men snarlig man opdager,
Jeg var et ægte Menneske; slemt stod nu mine Sager. -
De raadslog', ak! tilsidst paa Fransk udbrød et mandligt Væsen,
(Tilgiv at han for Rimets Skyld lidt snøvlede med Næsen):
,,Du er den første, som til os vi levende saae vandre,
Nu kan Du see at Torsk og Sild er meer end Du og andre.
Frygt ei at vi vil æde Dig, nei Ingen her det lyster;
Først naar vi gaae fra Dybet op og søge Landets Kyster,
Os smitter eders glubske Sind, vi æde da vor Næste,
Som fordum eders Adelsmænd og de catolske Præste.
Døe maa og skal Du, det er vist, selv om Du Guld kan græde,
Thi ret paa cannibalsk Maneer hist oppe I os æde.
Ha! Hævn er sød. - Vi har en Flod som bruser frem med Torden,
Den kaldes <i>Lethe</i> her til Lands og kommer ned fra Jorden;
Der skal nu ned hver Draabe der har Himmelen forbandet,
Tidt har den næsten druknet os, som dog er vant til Vandet!'' -
Han taug, - og nu lød der et Brøl, saadan à la <i>Spontini!</i>
En Hvirvel fuld af dyb Effect, som Skadens af <i>Rossini</i>.
Soldaterne fra Vagten kom, her stod jeg som en Synder,
Min Dommer sagde mig Farvel og gik - (det var en Flynder). -
- Nu blev jeg ud af Byen ført, fulgt af en talrig Skare;
Een peeb, een skreeg, de Gamle græd og bad: ,,Gud os bevare!''
Snart var jeg ved det store Maal, man bandt mig Been og Hænder,
Jeg blev saa kold, en Tappenstreg slog alle mine Tænder.
Men det var kun et Øieblik, snart kom min Ro tilbage,
En herlig Hvile ventede paa mange tunge Dage.
Vort Liv er kun en Morgendrøm, hvori vi tidt maae græde;
Er Natten endt, vi vaagne skal til Livets bedre Glæde.
Paa Jorden savner ingen mig, jeg stod jo der saa ene,
Bruus derfor, Elv, din vilde Strøm hen over mine Bene.
Jeg saae hvor Floden rullede fra Klippens dybe Hule;
Med broget Skjær de Bølger steeg, de hvide var og gule.
Dog længe stod jeg ei paa Land, barsk tog man mig i Frakken,
Og hovedkulds i Floden ned jeg styrtede fra Bakken.
Igjennem Vandet vidste jeg bestemt jeg maatte fare,
Dog følte jeg til intet Vand - (at sige, af det klare).
Paa Bunden laae jeg taus en Stund, slukt var ei Livets Kjerte,
Jeg laae i deiligt blødt Papiir og lugted Trykker-Sværte.
Ved alle Recensenter! ja ved alle hæse Krager!
Den hele Flod, det saae jeg nu, bestod af trykte Sager.
Leiligheds-Vers i alle Sprog, Tragedier, Romaner,
Lovtaler, Krøniker med meer; kort, lidt for alle Ganer. -
Paa Flodens Bund jeg mærkede til nogle skarpe Kanter,
Og fandt da, at her brolagt var med lærde Folianter.
Boghandlere - at sige Skrog - som Fiske flød i Vandet,
Og søsyg blev jeg, som jeg ret bekikked eet og andet. -
En Time gik - man trak mig op; jeg kan det ei beskrive,
Hvor alle nu som Stene stod fordi jeg var i Live.
,,Et Underværk! en hellig Mand!'' saa raabte alle Munde,
Man faldt paa Knæ, jeg bukkede saa godt jeg Stakkel kunde,
Thi Fod og Haand jo bundne var, men snart min Lænke springer,
Og som en Helt i høi Triumph man mig til Byen bringer.
Man snakkede nu ud og ind, som jo Enhver kan vide,
Tilsidst to Dommere kom frem, saa livlige, saa blide.
,,En mægtig Haand beskjærmer Dig,'' saa talede de begge,
,,Sligt alt vi anede den Gang vi saae dig i din Snekke;
Men nu vi see det tydeligt, hver Mand vil om det rime,
At i det ægte Vand du var lys levende en Time!
Bliv her hos os, ifald du vil, hvis ei, vi paa vor Snekke,
Naar du det ønsker, bringe Dig til dine Brødres Række!''
Glad blev jeg, som en Candidat der venter Non, den Stakkel!
Men faaer et Præ, o søde Fryd! - Alt var som et Mirakel.
Jeg loved ham at blive der som Gjæst i nogle Dage,
Men siden vilde rigtignok jeg allerhelst tilbage. -
Man viiste mig den hele Stad, dens Kirker og dens Slotte,
Musæet havde mange Ting, som Øiet kunde gotte.
Langs Væggen stod opstillet smukt, i militairisk Orden,
Hver druknet Pige eller Mand, som fordum gik paa Jorden.
Her <i>Olaf Trygveson</i> jeg saae, der <i>Sappho</i> med sin Lyre,
De vare stopped ud med Tang, og holdtes meget dyre.
Theatret vel var uden Tag, dog sad man luunt derinde,
Træk, Regn og Slud allene kom ved visse Norden-Vinde.
<i>Korsridderne</i> man spillede (det overalt behager).
Til Efterspil: <i>Kong Salomon og Jørgen Hattemager</i>.
Jeg i Parkettet Damer saae fra alle Nabo-Byer,
Som bar paa Hovedet, for Regn, uhyre Paraplyer.
Smaa-Herrer recenserede, rask løb de bitte Tunger,
Men gjennem Klæderne jeg saae, de vare Torske-Unger.
Til Aften-Thee et cetera, jeg indbudt blev med Ære,
Her saae jeg Byens Skjønne ret og kunde meget lære;
Een talte kun om Pynt og Stads, selv var hun meget broget,
To Andre førte lærd Dispyt, det klang, som Sanscrit-Sproget.
Een brugte mange franske Ord, og trak dertil paa Næsen,
Undskyldes kan det, thi hun var nys sluppet fra Françaisen. -
Een med sin Tunges Ragekniv barbeerte Folk i Nakken,
En Anden maalte Mandens Værd, som Klædet var i Frakken;
- Sølv-Lamper hang paa hver en Green i Havens Buegange,
For Fugle hang Snuus-Daaser der, og spilled smukke Sange. -
Jeg gjennem Havet Maanen saae, ei bleeg, nei grøn som Sivet,
Da kom en Mø, det var en Aal, saa slutter jeg fra Livet.
Hun havde ret studeert Petrark, og sukkede Sonetter,
Rundt om os blev det mere lyst ved Øinenes Raketter.
,,Gaae ei tilbage,'' sagde hun, ,,bliv her, tøm Elskovs Bæger,
Hist ændses ei dit lille h med sine tvende Streger.
Hør hvad jeg spaaer: gaaer du derop og vover Vers at lave,
Da venter dig kun Skjænd og Stød, tilsidst en sulten Mave;
En Plage-Aand vil følge dig og nøde til at skrive,
Men troe du mig, din Digter-Krands vil kun af Tidsler blive.
Vær min! siig, du er <i>Kotzebue</i>, som <i>Sand</i> tragediseerte,
Hvad eller skriv Fortællinger af <i>Clauren</i> excerpeerte;
Jeg lafontainisk elsker Dig - Farvel! jeg gaaer at græde.'' -
Nei, tænkte jeg, nu maa du op, hun skræmmede din Glæde;
Vel har jeg ingen Frænder hist, og let jeg kan forsage,
Dog Himlen staaer med Stjerner smaa, som før i bedre Dage.
Lad Verden smile fornemt kun ad Barnets gyldne Drømme,
Før <i>Socrates</i> sin Himmel vandt, han maatte Giften tømme.
Men planter jeg kun Tidsler hist, Gud veed, det gjør saa Mange,
Bør ogsaa Tidsler krandse mig for mine slette Sange.
Farvel du Hav! - Hist, for en Stund, dog glattes Sorgens Rune
Ved <i>Nannas</i> barnlig fromme Sind, ved <i>Jettes</i> Vid og Lune.
Tilbage-Reisen blev bestemt ved aarle Morgenrøde,
Skjult laae det dog i Skjæbnens Bog hvad end mig kunde møde.
Det hele ædle Publikum sig spændte for min Klokke,
Madamer, Fruer, Frøkener, ja hele Jomfrue-Flokke,
Og Cavalerer, ja min Tro! en deilig broget Vrimmel.
Igjennem een af Pillerne man steeg til Havets Himmel.
Aborren var min Adjutant, den er lidt krum i Ryggen,
I Nyt han var fra Top til Taa, kun slidt var Hatte-Skyggen.
Syv Favne var tilbagelagt, thi hurtigt frem vi fore,
(Tillad, jeg bruger her en Stump af <i>Bürgers Leonore</i>):
,,Ha sieh! ha sieh! im Augenblick, hu, hu! ein gräßlich Wunder!''
Al Fiske-Pynten, ,,Stück für Stück, fiel ab wie mürber Zunder.''
Rødspætter, Flynder, Sild og Torsk, samt Hornfisk og Makreler
Nu skyde Klokken frem i Hast, dem ædel Drift besjæler.
Jeg kom i Land, bød dem Farvel, min Taare randt paa Kinden,
Dog beed en Aal mig i mit Been - (det var vist Elskerinden).
Her staaer jeg da. Den kolde Vind mig skarpt om Øret blæser.
Jeg haaber, ingen spiser Fisk, som dette Carmen læser. -

                                                           <nonum><i>h &mdash; &mdash;</i></nonum>



I:andersen2002112401
T:Paa Ungdommens friske Rosenblad
F:Paa Ungdommens friske Rosenblad
N:Teksten følger Robert Watts <i>Igjennem Europa. Reisenotitser</i>, udgivet på Kristian Vissing Forlag i 1866 (dvs. dec. 1865), hvor digtet står som indledende ,,Vers-Vignet'' (så kaldet sidenhen i <i>Samlede Skrifter</i> (1879)).
P:andersen2002112401.jpg%Faksimile af digtet.
#BFN898

Paa Ungdommens friske Rosenblad
Staaer <i>at reise</i> med Solskin skrevet;
Det er for den Ældre et Aandens Bad,
En Stund af hans Foraar gjenlevet;
Den Yngre med Et seer sin Hverdagshistorie
Gaae frem i den deiligste Glands og Glorie.
Men da det nu ikke blev Alle forundt
At flyve til fremmede Lande,
Faae Yduns Æblet forfriskende sundt
Med Runer om fremmede Strande,
Saa griber den Hjemmeblivende glad
Den hjembragte Blomst og betragter hvert Blad,
Thi der staaer, hvad seet er og levet;
Det er ham <i>hans</i> Reise - Kom med, Du ham bad!
Paa Ungdommens livsfriske Rosenblad
Har <i>at reise</i> med Solskin Du skrevet.


I:andersenandrea0
T:Min Undskyldning
U:Liebe kann einen Satan besehre - Hoffmann.
F:Om mine Digte
N:Skrevet 1831

Om mine Digte
  Man sige vil
At her det neppe
  Gik rigtigt til.

Ja, til slig Tale
  Man er parat,
At de fra Heine
  Er' Plagiat.

Ak, hvis de ligne,
  Er jeg dog fri:
Gud Amor ene
  Er Skyld deri.


I:andersenandrea5
T:Konen med Æggene
U:(En gammel Historie sat i Riim)
F:Der var en Kone paa Landet

Der var en Kone paa Landet,
Hun havde en Høne blandt Andet.
Nu, lægge Æg er Hønens Fag,
Og denne gav eet hver evige Dag;
Det var et Par Snese, da de blev talt,
See, det fandt Konen ikke saa galt!
Hun dem forsigtig i Kurven fik,
Tog den paa Hovedet og gik.
Til Staden styrede hun sin Gang;
Men hun var ene og Veien var lang,
Skjøndt hun gik til af alle Kræfter.
Nu tænkte hun over og regned' efter,
Hvor godt hun fik sine Æg betalt,
Og det var jo heller ikke saa galt:
»Ja vist!« saaledes hun gaaer og taler,
»For disse faaer jeg en hel Rigsdaler.
For den vil jeg kjøbe to Høns, lad see!
Med den der hjemme har jeg da tre;
Hver lægger Æg, og om ikke længe
Kan jeg handle igjen og komme til Penge;
Jeg kjøber tre Høns, til de tre jeg har;
See det bliver sex- Deres Æg jeg ta'er;
Jeg sælger de halve, den anden Rest
Skal ruges til Kyllinger, det er bedst!
Jeg faaer da en Hønsegaard; tænk Dig bare!
Og den tager til. Det er holdende Vare!
Endeel lægger Æg, endeel ruger ud -
Hvor jeg bliver rig, Du søde Gud!
Jeg kjøber to Gæs og et lille Faar,
Og bedre og bedre Handelen gaaer
Med Æg og med Høns og med Fjær og med Uld.
Tilsidst faaer jeg Pengeposen fuld!
Jeg kjøber en Griis, jeg kjøber en Ko,
Hvo veed, maaske kan jeg kjøbe to?
See det giver af sig! og efter et Aar
Har jeg Huus og Folk og Køer og Faar.
Saa kommer en Frier ind i min Stue,
Han kysser min Haand, og jeg bliver Frue!
For han har en Gaard, der er større end min!
Jeg bliver saa fornem, saa stolt og saa fiin,
Jeg taaler ikke den mindste Snakken,
Jo, jeg skal vide at knejse med Nakken!«
- Og ret som hun sagde det, gjorde hun saa-
Klask! Æggene der paa Jorden laae!
Med dem den hele Lyksalighed faldt -
Og det var i Grunden ikke saa galt!


I:andersenandrea7
T:Psalme
F:Jeg har en Angst som aldrig før
N:Teksten følger førstetrykket <i>Dansk Kirketidende</i>, No 28, ,,Ottende Søndag efter Trinitatis den 17de Juli'' (1864).
P:andersenandrea7-p1.jpg%Faksimile af digtet.

Jeg har en Angst som aldrig før,
Som stod jeg foran Dødens Dør
Og maatte ind og styrte ned
I Mørke og i Eensomhed;
Jeg drives frem med Stormens Hast,
O Herre, Herre, hold mig fast!

Alt Ondt i mig det kom fra mig,
Hvad Godt jeg gjorde kom fra Dig;
De Andres Skyld jeg nok opskrev
Men ei mit eget Skyldner-Brev;
Hvor har jeg for mig selv hver Dag
Besmykket godt min egen Sag.

Jeg trædes skal af Dødens Hæl,
Først da sig løfte kan min Sjæl.
Læg <i>Fadervor</i> som Duens Blad
Mig paa min Tunge, gjør mig glad.
Har jeg ei Gud, hvad har jeg da,
Naar hele Verden falder fra!


I:andersen1999041402
T:Langelandsk Folkemelodi
F:Hun mig har glemt! min Sorg hun ei see!
N:Trykt til en koncert, 1850.

Hun mig har glemt! min Sorg hun ei see!
Ung Elskovs Død gjør Hjertet saa Vee!
Jeg vil gaae min lystig Gang,
Solen skinner jo Dagen lang,
Droslen fløiter sin Sang.

Hun mig har glemt! min Sorg hun ei see!
Ung Elskovs Død gjør Hjertet saa Vee!
Vinden bærer fra Hjemmets Ø;
Ud, derud paa den aabne Sø.
Alle Griller skal døe!

Hun mig har glemt! min Sorg hun ei see!
Ung Elskovs Død gjør Hjertet saa Vee!
Nye Lande jeg snart skal see,
Øiet græd, men nu skal det lee,
Selv om Hjertet har Vee!

Hun mig har glemt! min Sorg hun ei see!
Ung Elskovs Død gjør Hjertet saa Vee!
Solen skinner jo Dagen lang,
Maanen taus gaaer sin gamle Gang,
Hjertets Sorg bliver Sang.


I:1999041403
T:Vandring i Skoven
U:(Langelandsk Folkemelodi)
F:Min søde Brud, min unge Viv
N:Trykt i <i>Nodehefte med langelandsk Folkemelodi</i>, 1852.

Min søde Brud, min unge Viv,
Min Kjærlighed, mit Liv!
Kom, Maanen skinner stor og klar,
En Stilhed Natten har,
En Deilighed, en Eensomhed,
Min søde Brud, kom med!
I Bøgeskoven gaae vi To,
Der, hvor Skovmærker groe.

I denne lyse, tause Nat,
Hos Dig, min Verdens Skat,
Jeg er saa glad, saa salig glad,
Duft friske Bøgeblad!
Syng Nattergal! lys Maane klar!
Jeg her al Rigdom har:
Min søde Brud, min unge Viv,
Min Kjerlighed, mit Liv!

Du er saa frisk som Bøgens Hang,
Som Nattergalens Sang,
Saa dyb som Nattens stille Ro,
Her hvor Skovmærker groe,
Hvor maleriske Bøge staae
Og vi ved Maan'skin gaae!
Min søde Brud, min unge Viv,
Min Kjærlighed, mit Liv!


I:andersen1999041404
T:Min lille Fugl, hvor flyver Du?
F:Min lille Fugl, hvor flyver Du
N:Trykt i <i>Poesie og Prosa</i>, udgivet af P.N. Jørgensen, 1844.

Min lille Fugl, hvor flyver Du,
Imellem grønne Grene?
Ak mon jeg rinder Dig i Hu?
Mit Hjerte briste vil itu - !
- O Gud, hvor jeg dog er ene!

Du sagde, at Du var mig god;
Ja, godt mig Alle mene,
Men hvis Du ret min Sorg forstod,
Du kom, Du sang mig Sjæle-Mod,
Da sad jeg ikke alene!

Min lille Fugl, Du kommer ei
Fra dine grønne Grene;
Jeg stille vandre maa min Vei -;
Ak, ingen elsker Dig som jeg!
- O Gud, hvor jeg dog er ene!


I:andersen1999041407
T:Lille Viggo
F:Lille Viggo, vil Du ride Ranke?
N:Trykt i <i>Nyeste Repertorium for Moerskabslæsning</i>, 1832.

Lille <i>Viggo</i>, vil Du ride Ranke?
Sæt Dig paa mit Knæ, Du søde Dreng!
Jeg hos Dig er Barn i Sjæl og Tanke;
Vi vil lege, til Du skal i Seng.

Her hos Dig jeg Barnehimlen finder,
Glemmer Alt, hvad der gjør Hjertet Vee;
Lad mig kysse dine røde Kinder,
Lad mig dog de brune Øie see!

Viis mig saa, hvor stor Du er, Du Søde!
Nei, hvor Haanden dog er buttet rund!
Smilet sidder i de Kinder røde,
Altfor smuk er dog din lille Mund!

Hver en Blomst Du kysser, som en Broder,
Taler med den, paa din egen Viis,
Hele Verden har Du i din Moder,
Hendes Skjød er Dig dit Paradiis.

Ingen seer paa Dig med mørke Blikke,
Du er Barn, Dig er man ikke vred;
Verdens vilde Strid forstaaer Du ikke,
Kjærlighed kun kjender Kjærlighed.

Jeg en smuk Historie Dig lover,
Følg nu Moder til din lille Seng!
Synge vil jeg for Dig, til Du sover,
Lille <i>Viggo</i>, Moders bedste Dreng!

Du maaske for mig, som ældre, synger,
Naar jeg skal til Ro den sidste Gang;
Ja, naar Jorden paa min Kiste tynger,
Syng da med den dybe Vuggesang!

Tænk paa ham, der trofast mange Gange
Gynged' Dig paa Armen op og ned.
Verden glemmer mig og mine Sange!
Mon Du glemme vil min Kjærlighed?


I:andersen1999041410
T:Spillemand, spil paa Strænge
F:Spillemand, spil paa Strænge
N:Første gang trykt i <i>Kjøbenhavns flyvende Post</i>, 1830.

Spillemand, spil paa Strænge,
Barmen er mig trang,
Hvo kan savne længe
Barnets simple Sang?
Ride, ride Ranke!
Flyv afsted min Tanke,
Flyv hen over Bjerg og Elv,
Hjertet bliver først sig selv
I sin Barneverden!

Spillemand, spil paa Strænge,
Grib med stærke Slag!
Haabet gaaer i Enge
Den lange Livets Dag,
Finder, selv i Moser,
Krusemynt og Roser,
Synger: »Ro til Fiskeskjær,
Mange Fiske faae vi der,«
Aldrig Haabet slipper!

Spillemand, spil paa Strænge,
Livet er saa smukt,
Ei det varer længe,
Snart er Lampen slukt.
Klappe, klappe Kage!
Graven er tilbage -
Giv hver Grille kort Besked,
Qvist den op, og qvist den ned,
Saa falder den i Asken!

Spillemand, spil paa Strænge,
En October-Sang;
Taagen staaer paa Enge,
Barmen er saa trang.
Visselul mit Hjerte!
Vug' i Søvn din Smerte!
Bedst i Graven Vuggen staaer,
Om end ikke Gængen gaaer,
<i>Der</i> ei Barnet græder!


I:andersen1999041412
T:Fortrøstning
F:Ei Nogen veed, hvad imorgen skeer
N:Trykt første gang i <i>Dagbladet for 7. Dec. 1863.</i>

Ei Nogen veed, hvad imorgen skeer,
Alene Gud Herren det veed og seer;
Men naar det for <i>Danmark</i> saae mørkest ud,
Kom altid Frelse og Hjælp fra Gud.

Da Landet laae splittet og reent faldet hen,
Opmandet det blev af <i>Niels Ebbesen;</i>
Gud Herren ledte vor Velfærds Sag,
Og hele Danmark saae Atterdag.

Det er en Storm-Nat, høit Søen slaaer,
Vort lille Fartøi paa Dybet gaaer,
Men Gud, Vorherre ved Roret staaer,
Han raader, hvad ogsaa end Mennesket spaaer.

Ei Nogen veed, hvad imorgen skeer,
Alene Gud Herren det veed og seer;
Men naar det for Danmark saae mørkest ud,
Kom altid Frelse og Hjælp fra Gud.


I:andersen1999041414
T:Psalme
F:Som Bladet der fra Træet falder
N:Trykt i <i>Danske Kirketidende</i>, 1853.

Som Bladet der fra Træet falder,
Saa er mit Jordliv, ikke meer!
Jeg er beredt naar Du mig kalder,
Gud, Du som heelt mit Hjerte seer,
Veed al min Brøst, hvad i mig boer,
Og min Fortrøstning dog saa stor.

Gjør Smerten kort i min Forvandling,
Forund mig Barnets hele Mod,
Du dømme Tanke, dømme Handling
I Naade kjærlig, fadergod.
Ryst bort min Angst! kun dig jeg see!
I Jesu Navn, din Vilie skee!


I:andersen2001060801
T:Berliin
F:Snorlige Gader, Palai ved Palai
U:(Hjemsendt fra Digteren, under hans Udenlandsreise, Juni d. A. [: 1831]).
N:Trykt i Læsefrugter, 52. Bind, 496. Junihæftet. (Optaget i Skyggebilleder af en Reise til Harzen, det sachsiske Schweitz etc. etc., i Sommeren 1831. 1831. - Udeladt i Udgaven af Skyggebilleder i Samlede Skrifter [8. Bind, 1854].)
N:Bidrag fra Sven Sørensen, Malta.

Snorlige Gader, Palai ved Palai,
Man bliver træt af at gaae og at see,
Pæne Soldater - den første jeg saae,
Følte jeg gjennem mit Hjerte gaae,
Og jeg brød ud: »hvilken Krop, hvilke Been!
Gud, hvor det dog er en nydelig een!«
»Unter den Linden« Alverden gik,
(Det er dog smukkest i Kobberstik):
Gaderne støve, og Ungdommen med,
Ak, det gjør Øinene stor Fortræd!
Ægte berliner Witz finder man her,
Og den er kostbar, tro mig, især
Hvis den med »Schnellposten« skulde herfra,
Blev den for dyr ved sin Tyngde, ak ja!
»R« bliver snurret, man siger »mein Jott«,
Ellers er Folket meget godt.
Byen - ja vendt paa kryds eller tvers,
Bliver for stor til at sætte i Vers.

      Moral

Mærk dig: Moralen er saare fiin,
Som man faaer ud af det Store Berlin!


I:andersen2001081001
T:Bort med Taarer, bort med Suk!
F:Bort med Taarer, bort med Suk!
K:helpwanted
N:Efter Arne Bruun Rasmussen, Bogauktion Nr. 320 (1974), side 94: 'Renskrift af utrykt digt ... Efter proviniensen[sic] at dømme er det en gave til Riborg Voigt fra H. C. Andersen under dennes besøg i Fåborg i 1831.' Kommentarer er velkomne (brug venligst feltet for rettelser!) 
N:Bidrag fra Sven Sørensen

Bort med Taarer, bort med Suk!
Verden er kun lys og smuk!
Stjernen blinker fra det blaae,
Gud er med os hvor vi gaae!

            H. C. Andersen
	    
Faaborg den 7 August.


I:andersen2001091301
T:Formens evige Magie
U:(1831)
U:(Et poetisk Spilfægteri)
P:andersen2001091301-p1.jpg%Figur tilhørende digtet.
F:Om  Kageformen, eller selve Kagen

Om  Kageformen, eller selve Kagen
Er Hovedsagen
I denne Verden, gaae vi her forbi.
Jeg bringer - (ja, det kommer til det samme)
Jeg bringer nemlig her en lille Ramme
Til hvad jeg skrev og kaldte Poesi.
Og muligvis faaer Rammen meest Værdi,
Thi den har ,,Formens evige Magie''
Og den kan stikke Hjertets Poesi.
Han, som til Dato vragede hvert Stykke,
Jeg bragte frem (fordi deri var Skygge)
Maaskee hos ham min Ramme gjør sin Lykke,
Thi jeg skal trænge den i Formen ind;
Jeg vil den seje Prosa-Lyng oprykke,
Og, kort sagt - lave Suppe paa en Pind.
Hvad der er mest mod Poesien bister,
Geometriens yndede <w>Magister</w> 
<w>Matheseos</w>, jeg her paa Bladet rister;
See saa! pas paa Enhver.

<IMG SRC="fdirs/andersen/andersen2001091301-inline.gif">

Trianglen ABC er givet her,
Retvinklet og paa Siderne  Quadrater;
Beviset er nu om de to Krabater,
Det, at Quadraterne paa hvert Catheder
AC, BC (jeg naevne disse Steder)
Er' just i Eet og Alt, som den Krabat,
Hypothenusen kalder sin Quadrat.
Nu gaae vi da til vore Præparater.

En lodret Linie maa man som De veed
Her drage til den større Side ned, 
Og saa forlænge den endnu til K,
Da vil man finde, ei det mindste mangler,
AB-Quadraten ganske rigtig staae
Delt (som AK  BK) i to Rectangler.
(Thi tvende Linier, man veed,
Har just det generelle, 
Naar paa en tredie de staae lodret' ned,
Saa er' de ogsaa ganske paralelle.)
Nu drages en fra A til G, fra C til I,
Og da Præparationen er forbi.
Ei sandt, o Mester! - true dog ei med Riset!
Nu gaae vi til Beviset.
- Vi har de to Triangler ABG 
Og CBI, hos dem er Vinklen p
Lig Vinklen o, men o er lig en Ret,
Ja, der er Ingen, som vil nægte det,
Thi rette Vinkler er der i Quadrater, 
Nu Vinklen r lig Vinklen r. Ei sandt?
(Thi  sund Fornuft kan sige
Hver størrelse jo med sig selv er lige.)
Saaledes p plus r lig o plus r man fandt,
(Her i Figuren staae de smaa Krabater.) 
Naar lige nu til begge bliver lagt,
En lige Sum er da tilvejebragt.
(Nu er vi med Beviset snart forbi,
Det stærkt mod Enden lider.)
See Vinklen ABG lig CBI,
AB er lig BI, BG er lig BC
(I en Quadrat er' lige store Sider,
Derfor, saasandt som Tre gjør altd Tre,
To Sider og en Vinkel vil os lette),
Trianglen ABG vi her tør sætte
Lig CBI (og det er intet Træf),
Nu ABG er lig en halv BF
Pas paa!
Nu CBI er lig en halv BK.

(Husk: lige stort for lige stort kan gaae.)
Eens er Divisor, eens er Dividenden;
Eens bliver altsaa ogsaa Quotientent,
Og ad den samme Vei vi faae:
AD er lig AK.
Der har Du Maaden,
Snart som <w>Pythagoras</w> man løser Gaaden.

Ja løst, beviist - Du store Trylleri!
Du Himmel Tak! - at det er nu forbi!
Thi slige Vers er ikke Narreri;
De løbe vel, som der var Intet i -
Dog her var jo <w>Fornuft</w> og <w>Form</w>-Magi.
Det sidste vil jeg haabe,
Og denne Form er i det minste fri
For hvad der dæmper slemt hver Melodi:
En Mudderdraabe.)
<w>Fornuft</w> og <w>Form</w> har her skabt - Poesi.
Her seer man ,,<w>Formens evige Magie.</w>''


I:andersen2001120101
T:Sonnet ved Fyrstinde Borgheses og hendes tre Børns Død
U:(Efter Fiorentini)
F:En Paradisets Blomst af Troen bragt
K:gravskrift
K:sonnet
Q:korrektur2,kilde,side
N:Gendigtning af Fiorentinis <XREF DIGT="fiorentini2001120101">.
N:Trykt første gang, med den her anførte overskrift og dateret 'Rom, den 1ste Januar 1841', i <i>Portefeuillen for 1841,</i> 1. bd., 5. hæfte (31. jan.), pp. 97-98.  Inkluderet i rejsebogen <i>En Digters Bazar,</i> 1842, 2. del ('Italien'), 6. kapitel ('Familien Borghese'), sammen med den italienske original.  Her gengivet efter digterens <i>Dagbøger</i> for 28. dec. 1840 (bind 2, 1973, pp. 86-91).
N:H. C. Andersen var fra 20. dec. 1840 til 24. feb. 1841 i Rom, og herfra fortsatte han sin rejse til Malta, Grækenland og Konstantinopel. Netop da bortrev en smitsom sygdom fyrstinde Borghese, født Catherine-Gwendolin Talbot (1817-40), og tre af hendes børn. Af de mange digte som fremkom i denne anledning, oversatte han det som var skrevet af F. Fiorentini.
N:Bidrag fra Sven Sørensen.

En Paradisets Blomst af Troen bragt
Til Temsens Bred og plantet der i Solen
Skjød herligt frem. Dens Duft, dens Yndes Magt
Dens Glands, sligt findes ei hos Vaarviolen<note>I <i>Bazaren</i>: Natviolen</note>.

Men Kjærligheden planted' Blomsten om
Den Blomst, som gjorte alle Hjerter glade,
Den plantedes ved Tiberen i Rom,
En himmelsk Duft gik fra dens rene Blade.

Og Duften steeg -; vi hørte Engle sige:
,,Den Blomst er ei for noget jordisk Sted,
I Lysets Have blomstrer kun dens Lige!''

En Engel saae vi da til Jorden stige,
Og rive Blomsten op: tre Skud gik med,
Tre unge Skud - de groe nu i Guds Rige.


I:andersen2001122901
T:Jylland
F:Jylland mellem tvende Have
N:1859
N:Trykt i <i>Illustreret Tidende</i>, 1. Bind, Nr. 25, 18.3.1860, 209
N:Bidrag fra Sven Sørensen

Jylland mellem tvende Have
som en Runestav er lagt,
Runerne er Kjæmpegrave
inde midt i Skovens Pragt,
og paa Heden alvorsstor,
her, hvor Ørknens Luftsyn boer.

Jylland, du er Hovedlandet,
Højland med Skoveensomhed!
Vildt i Vest med Klittag, Sandet
løfter sig i Bjerges Sted.
Østersø og Nordhavs Vand
favnes over Skagens Sand.

Heden, ja, man troer det næppe,-
men kom selv, bese den lidt:
Lyngen er et pragtfuldt Tæppe,
Blomster myldre milevidt,
Skynd dig, kom! om føje Aar
Heden som en Kornmark staaer.

Mellem rige Bøndergaarde
snart Dampdragen flyve vil;
hvor nu Loke sine Hjorde
driver, Skove vokse til.
Briten flyver over Hav,
gjæster her Prins Hamlets Grav.

Jylland mellem tvende Have
som en Runesten er lagt
Fortid mæle dine Grave,
Fremtid folder ud din Magt;
Havet af sit fulde Bryst
synger højt om Jyllands Kyst.


I:andersen2001122902
T:Gurre
F:Hvor Nilen vander Ægypterens Jord
N:1842
N:Bidrag fra Sven Sørensen
Q:kilde
P:andersen2001122902-p1.jpg%Manuskript

Hvor Nilen vander Ægypterens<note>Dette er den oprindelige ordlyd, både i manuskriptet fra januar 1842 (se billede) og i tobladstrykket fra april samme år (BFN.#416). Kun i senere optryk forekommer formen <i>Ægypternes.</i> - Museumsinspektør Karsten Eskildsen, H. C. Andersens Hus i Odense, har i januar 2002 venligt oplyst dette samt leveret faksimile af manuskriptet med tilladelse til at dette medtoges i Kalliope.</note> Jord
I Africas brændende Lande,
Der mødtes to Fugle, de kom fra Nord,
De talte om Danmarks Strande:
,,O husker du Sjølund, den deilige Ø,
Hvor de vilde Skovduer kurre,
De duftende Bøge, den stille Sø,
Husker du <i>Gurre?</i>''
- ,,Ja, der har jeg bygget en Sommerdag,''
Saa talte den lille Svale,
,,Jeg havde min Rede ved Bondens Tag,
Jeg hørte ham synge og tale.
Jeg troer der er skjønnest i Danmark!''
          Chor
Jeg troer der er skjønnest i Danmark!
          Eccho
              - skjønnest i Danmark!

Ved Gurre-Sø laae Kong <i>Valdemars</i> Borg,
Den saae ham med <i>Tovelille;</i>
Den kjendte hans Lykke, den kjendte hans Sorg,
- Ak Trøstens Harper hang stille;
Hans Glæde blev skrinlagt bag Kirkens Muur,
Hvor de vilde Skovduer kurre.
- Om <i>Tovelille</i> sang Guds Natur
Deiligst i <i>Gurre!</i>
Der havde de vandret hver lønlig Sti,
Naturen blev her til hende;
Han kunde ei gaae en Blomst forbi,
Den sagde: ,,Kan Du mig kjende?''
Jeg troer der er skjønnest i Danmark!
          Chor
Jeg troer der er skjønnest i Danmark!
          Eccho
              - skjønnest i Danmark!

Ved Gurre-Sø holdt Kong <i>Valdemar</i> Jagt,
Smukt Hornet lød gjennem Skoven,
Den stod i sin rigeste Sommerpragt,
Og Stjerner funkled' foroven;
Da raabte Kongen saa lystelig,
Hvor de vilde Skovduer kurre:
,,Lad Gud beholde sit Himmerig,
Har jeg kun <i>Gurre!</i>''
- Det er saa deiligt en Sommerdag,
Men deiligst i Nattens Stille,
Naar Stjernerne blinke og Droslens Slag
Fortæller om <i>Tovelille.</i>
Jeg troer der er skjønnest i Danmark!
          Chor
Jeg troer der er skjønnest i Danmark!
          Eccho
              - skjønnest i Danmark!


I:andersen2002021001
T:ABC-Bogen
F:En Amme gaaer i Søndagsklæder
N:Af eventyret <i>ABC-Bogen</i> (1858).
N:Ikke blot er der intet ,,Aa''; ,,I'' mangler fordi det sammenfalder med ,,J'' i fraktur. ,,Z'' er tilkommet i et senere optryk.
N:Jvf. Claudius' <xref digt="claudius2001102203">.
Q:korrektur2

   A. Amme.
En <b>Amme</b> gaaer i Søndagsklæder,
Og Andres Børn er hendes Hæder.

   B. Bonde.
En <b>Bonde</b> før leed stor Fortræd,
Nu er han tidt for meget med!

   C. Columbus.
<b>Columbus</b> over Havet foer,
Og Jorden den blev dobbelt stor!

   D. Danmark.
Om <b>Danmarks</b> Rige Sagnet gaaer,
Gud ei sin Haand af <b>Danmark</b> slaaer!

   E. Elephant.
En <b>Elephant</b> gaaer altid tungt,
Om ogsaa Hjertet det er ungt!

   F. Formørkelse.
<b>Formørkelse</b> gjør Maanen godt,
Den gaaer saa længe med Kalot!

   G. Galten.
Om <b>Galten</b> end faaer Ring i Næsen,
Han lærer ei det fine Væsen.

   H. Hurra.
Tidt er et <b>Hurra</b> paa vor Jord
Et meget ubesindigt Ord!

   J. Jord.
Vor <b>Jord</b> er vor Moder saa rund og saa stor,
Og vi gaae tilsidst igjen i vor Moer!

   K. Ko. Kalv.
En <b>Ko</b> er Tyrens Madamme,
Og <b>Kalven</b> kan blive det samme!

   L. Løve. Lorgnet.
Den vilde <b>Løve</b> har ei <b>Lorgnet</b>,
Det har den tamme i Nummer-Parquet.

   M. Morgensol.
Op staaer den gyldne <b>Morgensol</b>,
Men ei fordi Gaardhanen goel.

   N. Neger.
Sort er en <b>Neger</b> al sin Tid,
Ham kan man ikke vaske hvid.

   O. Olieblad.
Det bedste Blad - ja veed Du hvad?
Det var dog Duens <b>Olieblad</b>.

   P. Pande.
Tidt rummes i Menneskets <b>Pande</b>,
Hvad knap kan rummes i Tider og Lande.

   Q. Qvæg.
At eie <b>Qvæg</b> er stort og godt,
Selv være <b>Qvæg</b>, det er kun smaat.

   R. Rundetaarn.
Skjøndt man er skabt som <b>Rundetaarn</b>,
Er man derfor ei høivelbaar'n.

   S. Sviin.
Lad det Dig ikke gjøre hoven,
At Du har mange <b>Sviin</b> paa Skoven.

   T. Theekedel. Theemaskine.
<b>Theekedlen</b> fik kun Skortsteens-Rang,
Og har dog <b>Theemaskinens</b> Sang.

   U. Uhret.
Skjønt <b>Uhret</b> stadigt slaaer og gaaer,
Midt i en Evighed man staaer!

   V. Vaskebjørn.
En <b>Vaskebjørn</b> kan vaske Tingen
Saa længe, at den bliver ingen!

   X. - -
I Ægteskabs-Sø skal der findes en Klippe,
Af Socrates blev den betegnet Xanthippe.

   Y. Ygdrasil.
Under <b>Ygdrasil</b>-Træ var Gudernes Sted, -
Træet er dødt og Guderne med!

   Æ. Æsel.
Et <b>Æsel</b> er et <b>Æsel</b> dog,
Om selv det gaaer med gyldent Skrog.

   Ø. Østers.
En <b>Østers</b> har ikke til Verden Fiduus,
Den veed, man kan æde den ud af sit Huus!


I:andersen2002021301
T:Rolighed
F:Det gamle Kjøbenhavn groer over Volden
N:Dedikationsdigt i <i>Nye Eventyr og Historier,</i> 3. Række, 2. Samling (udkom 23. nov. 1872).
N:HCA optrykte sit digt uændret i 1874, dog med følgende note: »Da Digtet blev skrevet boede her og tildeels boe endnu: Fru <i>Heiberg,</i> Malerne <i>Skovgaard, Sørensen, Læssøe, Aagaard,</i> Medailleuren <i>Conradsen,</i> Componisten <i>Emil Hartmann,</i> Digteren <i>Bergsøe, Lobedanz, Henriette Brandis</i> etc.«
N:Om Rosenvænget og udsigten derfra over Øresund, se også Ibsens <xref digt="ibsen2002010601"> fra 1871. Ejendommen ,,Rolighed'' tilhørte familien Melchior som tog sig meget af HCA i disse år, og dér døde han den 4. august 1875.
N:Bidrag fra Sven Sørensen
Q:kilde

   Det gamle Kjøbenhavn groer over Volden,
   Det kneiser ungt ud mod de aabne Søer,
   Hvor ,,<i>Rosenvænget</i>'' naaer til <i>Øresund,</i>
   Og Konstner-Navne lyse ud i Verden.

   Her trives Roserne. Det vilde Viinløv
   Udfolder Efteraarets Farvepragt,
   Mens bag Kastanietræer og Hyld og Popler
   Et Hjem sig løfter, minderigt fra Fortid.
   <i>Her</i> Sangen lød: ,,<i>Eleonora Ulfeldt,</i>''<note>Et digt af Chr. Wilster <link> har denne titel.</note>
   <i>Her</i> Tænkeren sad under Poppelpilen
   Og lyttede til <i>Aanden i Naturen.</i><note>Hentydning til H. C. Ørsted.</note>

   Det Hjem er nu et lille ,,<i>Rosenborg,</i>''
   Med Taarn og med Altaner ud mod Sundet,
   Hvor <i>Malmø</i> og <i>Landskrona</i> sees i Solskin
   Og <i>Tycho Brahes Ø</i> og <i>Gyldenlund.</i><note>Ældre navn for Charlottenlund.</note>
   I Karavane Skibe gaae forbi,
   Slig Svaneflok, saa stor, kun sees i Sundet.

   Naar saa i Aftnen Himlens Stjerner blinke,
   Og Fyret fra ,,<i>Trekroner</i>'' lyser vidt om,
   Hvert Fartøi ude tænder sin Lanterne,
   Troer man at see et festbelyst <i>Venedig,</i>
   En svømmende, illumineret By.
   Dog skjønnest er her inden fire Vægge,
   I Gjestfrihedens lykkelige Hjem.

   <i>Johannes Ewald</i> sang udødeligt
   <i>Rungsteds Lyksalighed.</i><note>Cf. Ewalds <xref digt="ewaldandrea4"></note> O, havde han
   I vor Tid levet og i dette Hjem,
   I dette Hjertelag, hos disse Venner,
   Han havde sjunget da en deilig Sang
   Om ,,<i>Rolighed</i>'' og <i>Rosenvængets</i> Roser.

   Mit Hjem i Hjemmet, hvor bag Hyldens Hang
   Mit Liv fik Solskin og min Harpe Klang,
   <i>Dig</i> bringer jeg taknemlig, glad min Sang!


I:andersen2002040501
T:Spørg Amagermo'er
F:Der var en ældgammel Gulerod

 Der var en ældgammel Gulerod,
Saa knoldet, saa tyk og saa tung,
Den havde et ganske forfærdeligt Mod,
Den vilde gifte sig med en ung,
En yndig ung, lille Gulerod
Af Røddernes fineste Blod.
- Og Brylluppet stod.
Bevertningen var ubetalelig god,
Den kostede slet ingen Penge;
De slikkede Maaneskin og drak Dugg,
Tog Blomsterfnug,
Som det kom fra Mark og Enge.
- Gammel Gulerod hilsede med et Buk,
Og talte saa langt og saa længe,
De Ord de klukkede Kluk i Kluk;
- Ung Gulerod sagde ikke et Muk,
Sad uden at give et Smiil eller Suk,
Ung og smuk.

         Hvis ikke Du troer,
         Spørg Amagermo'er!

Et Rødkaalshoved var deres Præst,
Og Brudepiger Hvideroer;
Agurk' og Asparges sad som Æresgjest,
Kartoflerne stod og sang Chor.
Og der blev dandset af Lille og Stor.
Spørg Amagermo'er!
Gammel Gulerod sprang uden Strømper og Skoe,
Hu, hei! han revned' i Ryggen,
Og saa var han død, kunde aldrig groe.
Ung Gulerod loe,
Saa underligt vender sig Lykken.
Nu var hun Enke, nu var hun glad,
Nu kunde hun leve som helst hun gad,
Kunde svømme som Jomfru i Suppefad,
Ung og glad.

         Hvis ikke Du troer,
         Spørg Amagermo'er!


I:andersen2002103101
T:Ved Christian Ryders Grav
F:Jeg saae dig nys, da Du var karsk og glad
N:Trykt (anonymt) i <i>Adresseavisen,</i> 10. april 1838.
N:Om digtets tilblivelse, se H. Topsøe-Jensen i <i>Fund og Forskning</i> XII (1965), side 96-97.
N:Bidrag fra Sven Sørensen.
Q:korrektur2,kilde,side

Jeg saae dig nys, da Du var karsk og glad,
Hos Dig og Dine var saa godt at være.
Nu Kredsen er som Avner splitted ad,
Brat tog dig Døden bort fra Dine Kjære.
,,Guds Villie skee!'' var Bønnen som Du bad,
,,Guds Villie skee!'', den Bøn vi og frembære.
I Kisten er kun Jord, et vissent Blad,
Det som vi elsked, boer hos Lysets Hære.


I:andersen1831a0
T:Phantasie ved Vesterhavet
F:Er disse høie, sorte Masser Fjelde? 
N:Teksten følger delvist en transkription på <A HREF="http://www.andersen.sdu.dk/vaerk/vesterhavet/trans.html">H.C. Andersen-Centrets hjemmeside</A>, delvist en faksimile af slutningen af digtet på samme side. Linje 37-44 er skåret væk i digtets endelige version i <i>Phantasier og Skizzer</i> (1831), se <xref digt="andersen2002110809"> - de øvrige afvigelser er ubetydelige.

Er disse høie, sorte Masser Fjelde?
Nei! fremad styrte de med Vælde,
Og Sneens Masser paa den høie Tinde,
Snart stige, snart forsvinde!
- Er det da Skyer, som i Dalen svæve,
Og nu med eet sig høit mod Himlen hæve?
Nei, det er Havet! hør dets dybe Sang.
Ei hørte øret før slig Orgelklang,
Den ryster Sjæl og Tanke,
Thi her er alting stort og uden Skranke!
- Hvad gjemmer Du, o Bølge, i Dybets Bugt?
Hvad saae Du paa din stolte Flugt?
Hvad hørte du? -Du Jordens Vugge, Jordens Grav!
Herlige Hav!!!
- Din Bølge saae ved Nordens Pol
Den ei synkende Sol,
Iisbjergenes evige Lag!
<i>Den</i> følte <i>Saharas</i> brændende Dag;
<i>Den</i> hvilte stille, udbredt som et Klæde
Om øen, hvor Pilene græde!
Den hørte paa Klippens, paa Sandets Kyst,
Hvad dybt der sig rører i Menneskets Bryst.
Den sang jo omkap med hver Fugl paa Green,
Og gik over Perler og Dødningebeen.
Den skued ved Luftningens Strømme, ved Stormenes Chor,
Verden, saa undrende stor! -
Ja <i>stor</i> Du hæver Dig selv i Din Vugge og Grav,
Herlige Hav!
Og dog, hvad er vel <i>Du</i> mod Himlens store Sø,
Hvor Jorden staaer kun, som en lille Ø,
Hvor Sol og Maane, ja hvor hver en Stjerne
Som Øer ligge adspredt' i det Fjerne!
Og hvad er atter denne store Vrimmel?
Een Draabe kun i den uendelige Himmel!
- Nu fatter jeg først klart hvad Døden bringer
Paa Cherub-Vinger.
- Men døe? - ja det er underligt at tænke paa!
Dog, grumme lidt det Hele vi forstaae!
Det er saa stort og smukt hvad Døden skjænker,
Ja meget meer end nogen Digter tænker.
O, saae vi det kun klart med Aandens Blik,
Vi lige strax da ned i Graven gik,
Men vi er' Børn jo kun paa denne Side,
Og Børn maae ikke alt paa eengang vide.
- Thi bruus kun vilde Hav, opløft din Kjæmpe-Vove,
Med Dig og <i>Stormen</i> jeg min Gud vil love!


I:andersen2002110901
T:Venskabs-Pagten
F:Nu flyve vi bort fra den danske Strand
N:Først trykt som indledning til eventyret <i>Venskabs-Pagten,</i> da dette optryktes i <i>Samlede Skrifter,</i> bind 25, 1868. Her efter <i>Eventyr,</i> kritisk udg., bind 4, 1966.

Nu flyve vi bort fra den danske Strand,
Heelt ud om fremmede Lande,
Og saa er' vi nede i <i>Grækenland</i>
Ved de deilige kornblaae Vande.

Citrontræet staaer med sin guulgule Frugt,
Den tynger mod Jorden Grenen;
Der Tidslen groer, der Billeder smukt
Er hugget i Marmorstenen,

Hvor Hyrden sidder; hans Hund har sig lagt
Tæt ved ham, dens Plads vi tage
Og høre fortælle om <i>Venskabs Pagt,</i>
En smuk Skik fra gamle Dage.


I:andersen2002110902
T:Digterens sidste Sang
F:Løft mig kun bort, Du stærke Død
N:Teksten følger førstetrykket i P.L. Møllers <i>Gæa</i> (1845), side 214.

Løft mig kun bort, Du stærke Død,
Til Aandens store Lande!
Jeg gik den Vei, som Gud mig bød,
Fremad, med opreist Pande.
Alt hvad jeg gav, Gud, det var dit,<note>det] det det</note>
Min Rigdom ei jeg vidste!
Hvad jeg har øvet, er kun lidt,
Jeg sang som Fugl paa Qviste!

Farvel hver Rose frisk og rød,
Farvel, I mine Kjære!
Løft mig kun bort Du stærke Død,
Skjøndt her er godt at være!
Hav Tak, o Gud, for hvad Du gav,
Hav Tak for hvad der kommer!
Flyv Død, hen over Tidens Hav,
Bort til en evig Sommer!

H4:Med to Bøger

I:andersen2003012301
T:1
U:Hegels ,,Philosophie der Geschichte''
TOC:<num>1</num>Hegels ,,Philosophie der Geschichte''
TI:Hegels ,,Philosophie der Geschichte''
F:Med hellig Hjertebanken
N:Teksten følger førstetrykket i P.L. Møllers <i>Gæa</i> (1845), side 215.

Med hellig Hjertebanken
Vi staae paa Bjergets Top,
Et Verdens Drama for Tanken
Rulles i Dalen op!


I:andersen2003012302
T:2
U:Rückerts ,,Gedichte''
TOC:<num>2</num>Rückerts ,,Gedichte''
TI:Rückerts ,,Gedichte''
F:Rückert som en Fugl sig svinger
N:Teksten følger førstetrykket i P.L. Møllers <i>Gæa</i> (1845), side 215.

Rückert som en Fugl sig svinger
Gjennem Sprogets Region;
Alting dandser, Alting klinger,
Hvert et Bogstav faaer Motion,
Digterkortet bliver blandet,
Han er næsten meer, end klog,
Ligesom en Fisk i Vandet
Er han i det tydske Sprog.

H1:

I:andersen2003012303
T:Romanze
F:Vi saae hinanden efter mange Aar
N:Teksten følger førstetrykket i P.L. Møllers <i>Gæa</i> (1845), side 216.

Vi saae hinanden efter mange Aar,
Jeg saae i Dybet, da jeg saae i Øiet;
Min Tanke aldrig hun at vide faaer -
Jeg hilsed hende, - hver var saa fornøiet;
                I Skoven.

Det var et kort Minut, og dog saa rigt,
En Duft af Blomster strømmed mig imøde,
Jeg husked paa en Sang - et Ungdoms Digt,
Jeg nynner den - og mine Kinder gløde -
                I Skoven.


I:andersen2002110903
T:Agnetes Vuggevise
F:Sol deroppe ganger under Lide
N:Af: <i>Agnete og Havmanden,</i> 1834.

Sol deroppe ganger under Lide,
Sov mit Barn, saa bli'r du stærk og stor,
Paa den vilde Havhest skal du ride,
Under Bølgen dejligst Engen gror.

Hvalerne med deres brede Finne
Over dig som store Skyer gaa,
Sol og Maane gennem Vandet skinne,
Begge to du skal i Drømme faa.

Visselul! Jeg fødte dig med Smerte!
Bliv min Glæde altid Aar for Aar,
Du har drukket Livet ved mit Hjerte,
Hver din Taare til mit Hjerte gaar.

Sov, mit Barn! Jeg sidder ved din Vugge,
Lad mig kysse dine Øjne til,
Naar engang de begge mine lukke,
Hvem mon dig da Moder være vil!


I:andersen2002112650
T:Vi en Sang maae Holger skiænke
F:Vi en Sang maae Holger skiænke
N:Holger Stampe (1822-1904) var søn af baronesse Christine Stampe (1797-1868). Sangen er skrevet på Nysø gods ved Præstø til Holgers fødselsdag, 27. august 1840. Trykt første gang i <i>Baronesse Stampes erindringer om Thorvaldsen,</i> (1912), side 72-73.

Vi en Sang maae Holger skiænke,
Siger man, og standser da:
Om saa ung en Mand da tænke,
Hvor skal vi faae Stoffet fra?
Der er nok, syng bare til:
Visen selv sig digte vil.

Har I hørt ham føre Ordet,
Seet ham læse sin Latin,
Skuet ham ved Frokostbordet,
Seet ham drikke Thee og Vin,
Og I frygte at ei han
Stof til Visen give kan?

Har I seet vor Holger Stampe
Nøgen paa den sorte Hest,
Ved det Syn man kan faa Krampe,
Hiertet giver det sin Rest!
Hvor man ham betragte vil,
Hvilket deiligt Muskelspil!

Saae I ham paa Jagt derovre,
Der paa Feddet, naar han sang:
,,Frage nicht, warum ich traure,''
Og han gik sin egen Gang.
Fuglen selv med Vinger paa
Neie sig for Holger maae.

Saae I ham i Dandsen trine,
Giøre Flicflac, høie Spring?
Hver en Dame, Død og Pine!
Gik da Hiertet ud og ind.
,,Han vil blive,'' lød i Chor,
,,God naar først han bliver stor.''

Har I seet Personen svømme,
Har I seet ham staae paa Tørt?
Det er nok, vi kan berømme,
Søde Holger, vi er rørt!
Gid du snart bag Rosens Tiørn
Staae med Viv og Maaske-Børn!<note>36 Maaske-Børn: Hentyder til en ofte citeret replik i J.L. Heibergs <i>Et Eventyr i Rosenborg Have</i> (1827).</note>


I:andersen2002112901
T:Sang til Thorvaldsens sidste fødselsdag
F:En lille Sang, - o hør dog den!
N:Improviseret den 19. november 1843 på Nysø gods ved Præstø. Først trykt i <i>Mit Livs Eventyr,</i> 1855 (udg. 1951, bind 1, side 264-265).

En lille Sang, - o hør dog den!
Thi nu er vi saa glade!
Det ere vi for Thorvaldsen,
Og saa for - Chokolade.
    Hæver nu Stemmen,
    At han kan fornem'en!
    Som paa Svanevinge
    Den klinge!

Alverden sang om hans Genie,
Det har han hørt saa ofte,
Thi vi vil gjøre Narreri,<note>vi vil] udg. 1859: vil vi</note>
Men i anstændig Kofte!
    Klinke med Koppen,
    Synge os rød i Toppen,
    Dersom det kan more
    Den Store!

Før Visen bliver altfor mat
Vi standse vil vor Lire,
Gid Skjæbnen aldrig slaae en Klat
Paa Thorvaldsens Papire!
    Dandse og trampe,
    Saa vi alle dampe,
    Thorvaldsen skal leve
    Den Giæve!


I:andersen2002121901
T:Til Julius Mosen
F:Ved Vintertid vi gik i Havens Gange
N:Skrevet 13. december 1845, da HCA i Oldenburg traf den tyske digter Julius Mosen.
N:Indtastet af Sven Sørensen efter HCAs dagbog.
# [Yderligere bem.: Ikke i BFN. Også Mosen skrev et digt til HCA, som denne aftrykte i MLE; original-ms. i HCAs Album.]

Ved Vintertid vi gik i Havens Gange,
Der var ei Sang, der var ei Blomst ei Blad;
Men fra din Læbe lød de søde Sange,
Og Digterhjertet i dit Øie sad;
Det husker jeg og dybt mit Hjerte banker,
Din Harpe blinker, som et VerdensFyr,
Du bøier Hoved mildt i rige Tanker,
Udgrunder Livets store Eventyr.


I:andersen2002121801
T:Poesien
TI:Poesien [1849]
TOC:Poesien
F:Der er et herligt Land
N:Teksten følger lejlighedstrykket <i>Festen for Adam Oehlenschlæger</i> (1849), side 19-20, hvor digtet står uden titel (se faksimilen); i alle senere tryk hedder digtet ,,Poesien'' og er nænsomt omskrevet, så henvendelsen gælder et ubestemt ,,Den'' og ikke som her ,,Dig'', dvs. Oehlenschläger.
P:andersen2002121801-p1.jpg%Faksimile af digtet, side 1/2.
P:andersen2002121801-p2.jpg%Side 2/2.

Der er et herligt Land,
Det kaldes <i>Poesien</i>;
Det naaer i Himlen op,
Det rummes i en Rosenknop,
Og Hjerte-Melodien
Boer paa dets grønne Strand.

Der faaes det rige Guld,
Hvorved Du Verdner vinder;
Der bliver Hjertet ungt;
Og er Dig Livet altfor tungt,
Du Jacobsstigen finder
Til Himlen underfuld.

Der til et Skjønheds Digt
Sig Hverdags-Livet hæver;
Du føler, Gud er nær.
Det Forbigangne lever der;
Den stærke Tænker bæver,
Saa stort er her, saa rigt!

Hvor Verden savner Ord,
Den liden Fugl har Sange;
Held <i>Dig</i>, som her blev Drot!
Ved Dig, alt Sandt og Skjønt og Godt,
- Trods Paradisets Slange -
Slaaer Glorie om vor Jord!

Det Aandens Hindostan,
Det Hjem for Melodien,
Det Pagtens Land med Gud,
Som staaer, naar Verdner slettes ud,
Det kaldes <i>Poesien</i>,
Det Lysets Fædreland!


I:andersen2002122202
T:&#134; Adam Oehlenschläger. Den 26. Januar 1850
TI:Adam Oehlenschläger. Den 26. Januar 1850
F:Farvel, Du største Skjald i Norden!
N:Digtet blev første gang offentliggjort som lejlighedstryk i 1850, teksten følger J.P. Traps selvbiografi <i>Fra fire Kongers Tid</i>, DSL 1966, bind 2, side 92.
N:Sunget da Oehlenschlägers ligtog fra Frue Kirke til Frederiksberg Kirkegård passerede hans fødested på nuværende Vesterbrogade.

Farvel, Du største Skjald i Norden!
Ud til Dit Hjem nu Toget gaaer;
,,En smuk Allee til Kirkegaarden''<note>Oehlenschlägers egne ord ved festen på hans 70-års fødselsdag. I et takkedigt alluderede han til kirkegården, men trøstede dog sig selv og andre med, at endnu ,,en smuk Allee førte derhen''.</note>
Et Folk i Sorg langs Veien staaer.
Til Frederiksberg! der var din Vugge
Der Aandens Lampe straalte rigt
Der skal om Dig sig Graven lukke.
Din Vandring er et Skjønheds Digt,
Guds Lys i Dig blev Aandens Eie
Deel af os selv og altid vort.
Farvel! hvil sødt! redt er dit Leje!
- I Graad døer Vuggesangen bort.

Farvel! Farvel! - nu græder Norden,
Som Du forstod, som Du besang,
Saa Oldtid steeg igjen af Jorden,
Dens Hjerte slog, dens Skjolde klang,
- som Foraardsvinden over Voven
Saa frisk, saa sund blev Sangen bragt.
Din Sang var dansk som Bøgeskoven
Og nordisk som Nordlysets Pragt. -
Farvel, Du største Skjald i Norden!
Ud til Dit Hjem nu Toget gaaer;
,,En smuk Allee til Kirkegaarden''
Et Folk i Sorg langs Veien staaer.


I:andersen2002010102
T:Vise af Festen paa Kenilworth
F:Brødre, meget langt herfra
N:Af en opera, baseret på Walter Scott
N:Kilde er C. E. F. Weyse: <i>Romancer og Sange</i>, u.å.
N:Bidrag fra Sven Sørensen.
Q:kilde

Brødre, meget langt herfra,
over salten Vande,
reiser sig Amerika
med de gyldne Strande,
det er der Fugl Phønix boer;
Guld og Sølv paa Marken groer,
og i Skovens Skygge
stegte Duer bygge!
Hvor frydeligt!
Gud! hvor det er nydeligt!
Skade, at Amerika
ligge skal saa langt herfra!

Der gaaer Solen aldrig ned,
stegt er hver Kastanie,
der er Alting Kjærlighed,
Kilderne Champagne.
Gi'er man der sit Hjerte hen,
faaer man strax to tre igjen,
og paa Mark og Enge
blomstrer der kun Penge.
Hvor frydeligt!
Gud! hvor det er nydeligt!
Skade, at Amerika
ligge skal saa langt herfra!


I:andersen2002010101
T:Romance af Festen paa Kenilworth
F:Hyrden græsser sine Faar
N:Af en opera, baseret på Walter Scotts roman <i>Kenilworth</i> (1821).
N:Kilde er C. E. F. Weyse: <i>Romancer og Sange</i>, u.å.
N:Bidrag fra Sven Sørensen.
Q:kilde

Hyrden græsser sine Faar,
Gjærdet er hans Throne,
Solen Purpur om ham slaaer,
Maanen er hans Krone.
Hvad mon vel han tænker paa?
længe taus han stod og saae
frem i Aftenstunden.
Hjertet veed, Kjærlighed
er det fagreste Træ i Lunden.

Kongens Datter, stolt og fiin,
staaer i Kongeborgen;
Silke, Guld og Hermelin
skjule ikke Sorgen.
Tanken, som en Fugl saa let,
flyver, bliver aldrig træt,
synger: ,,Jeg har funden!''
Hjertet veed, Kjærlighed
er det fagreste Træ i Lunden.

Vind og Blomst, svar, hver især,
kommer hun dog ikke?
Vinden hvisker: ,,Hun er nær!''
Blomsterne de nikke.
Skjult en Sti fra Slottet gaaer,
Fuglen høit bag Krattet slaaer:
,,Han har hende funden!''
Hjertet veed, Kjærlighed
er det fagreste Træ i Lunden.


H1:Digte af Breve

I:andersen2002122901
T:Paa Brocken den 26. Mai 1831
F:Høit over Skyen staaer Du her
N:Teksten følger <i>Breve fra H.C. Andersen</i>, ved C.St.A. Bille & Nicolaj Bøgh, Aschehoug 2000, side 75.
N:Digtet er fra et brev til ,,Signe Læssøe, Ilsenburg den 26 Mai 1831. (Torsdagmiddag)'', der først blev offentliggjort 1878 i førsteudgaven af Bille & Bøghs <i>Breve fra HCA</i>, bind 1, side 78-84. Selve digtet blev siden medtaget i <i>Samlede Digte</i> (1833), hvorfra digtets titel er taget.

Høit over Skyen staaer Du her,
Dog Hjertet maa bekjende,
Du er dog Himlen ei saa nær,
Som da Du var hos hende!


I:andersen2002122902
T:O, gid jeg var af Jern og Staal!
F:O, gid jeg var af Jern og Staal!
N:Teksten følger <i>Breve fra H.C. Andersen</i>, ved C.St.A. Bille & Nicolaj Bøgh, Aschehoug 2000, side 96.
N:Digtet er fra et brev til ,,Signe Læssøe, Odense den 2den August 1832''.

O, gid jeg var af Jern og Staal!
mit Hjerte let kan faae det.
Det bugter sig ligesom en Aal
Jeg kan ei holde paa det!


I:andersen2002122903
T:Rosen
F:Her Form og Tanke sødt hinanden møde
N:Teksten følger <i>Breve fra H.C. Andersen</i>, ved C.St.A. Bille & Nicolaj Bøgh, Aschehoug 2000, side 96.
N:Digtet er fra et brev til ,,Signe Læssøe, Odense den 2den August 1832'', der først blev offentliggjort 1878 i førsteudgaven af Bille & Bøghs <i>Breve fra HCA</i>, bind 1, side 107-10. Selve digtet blev første gang trykt i Iversens <i>Fyens Stifts Avis</i>, d. 20/7 1832, komplet med de resterende tre strofer.

Her Form og Tanke sødt hinanden møde,
Hvoraf blev Du vel skabt paa Jordens Kyst?
Af Vaarens friske Snee og Morgenrøde,
Og Engle aanded' Livet i Dit Bryst.
- - - - -


I:andersen2002122904
T:Paa Slottet Chillon
U:(Den 23 August 1833)
F:Vilde Fjelde, speilklar Søe
N:Teksten følger <i>Breve fra H.C. Andersen</i>, ved C.St.A. Bille & Nicolaj Bøgh, Aschehoug 2000, side 113.
N:Digtet er fra et brev til ,,Henriette Wulff, Lausanne den 23 August 1833'', der først blev offentliggjort 1878 i førsteudgaven af Bille & Bøghs <i>Breve fra HCA</i>, bind 1, side 132-34. Selve digtet blev trykt første gang i H.P. Holsts <i>Nytaarsgave fra danske Digtere</i> (1836), hvorfra digtets titel er taget.

Vilde Fjelde, speilklar Søe,
Skumle Slot paa Klippe-Ø,
Jeg hos Eder troer paa Trende:
Frihed, Byron og paa hende!
Nu kun Aand til Adel hæver,
Blodet til slig Kraft ei veed;
Konger døe, men Frihed lever,
Frihed, Kunst og Kjærlighed!


I:andersen2002122905
T:En lille Flugt til Rom den 8 Marts 1835
U:Mel: Im Wald und auf der Heide.
F:Fra Nord, hvor Taagen skygger
N:<A F=thorvaldsen>Bertel Thorvaldsen</A> ankom efter en sørejse (med ophold på Malta) omsider til Rom den 8. marts 1797, en dato som han altid senere kaldte sin ,,romerske fødselsdag''. Han tilbragte som bekendt størstedelen af sit aktive liv i pavestaden, og først i 1838 vendte han tilbage til Danmark.
N:Digtet er fra et brev til ,,Henriette Wulff, Regn, Slud og Taage den 16 marts 1835'', der først blev offentliggjort 1878 i førsteudgaven af Bille & Bøghs <i>Breve fra HCA</i>, bind 1, side 286-88. Selve digtet blev trykt første gang i 1835 som lejlighedstrykket <i>En lille Flugt til Rom den 8de Marts 1835</i>.
N:Teksten følger <i>Breve fra H.C. Andersen</i>, ved C.St.A. Bille & Nicolaj Bøgh, Aschehoug 2000, side 217-19.

<nonum>1</nonum>
Fra Nord, hvor Taagen skygger,
Hvor Vinterkulden trykker,
Bort til <i>Italia!</i>
Vi Tydskland let kan glemme,
Saa smukt har vi det Hjemme,
Og flyve dog derfra!
Hallo, halla, hallo, halla!
Ned til <i>Italia!</i>

<nonum>2</nonum>
De høie Alper vige,
Vi ned paa Sletten stige
Til Sang og Blomster-Duft.
Blandt Myrter Hjorden græsser,
See Pinier og Cypresser! -
Vi aande Sydens Luft!
Hallo, hallo, hallo! hallo!
Den Luft gjør Hjertet fro!

<nonum>3</nonum>
Her Skjønheds Døttre bygge!
Vi tænke paa vor Lykke,
Vi dvæle og vi fly.
Bag Bjergene det vinker!
Sankt Peters Kubbel blinker,
Vi er i Pavens By.
Hallo, halla, hallo, halla!
Nu Passaporti da!

<nonum>4</nonum>
Vi ned ad Corso vandre,
Og sikkert vi de Andre
I Caffe greco see!
Man Velkomst drikke skal jo,
Vi raabe mezzo caldo!
Vi kysses og vi lee!
Hallo, halle, hallo, halle!
Vi er i vor Caffé!

<nonum>5</nonum>
Os spørger hver en Stemme,
,,Hvorledes staaer det hjemme?''
,,Det staaer, som før det stod!
Det regner og er sølet,
Man gaaer og er forkjølet,
For Vintren er saa god!''
Hallo, hallo, hallo, hallo!
Ja god, det kan I tro!

<nonum>6</nonum>
Om <i>Roma</i> vil vi tale,
See Vaticanets Sale,
Ja dertil staaer vor Hu.
Jeg <i>Colossæum</i> gjæster,
Og Keiserborgens Rester,
Og saa lidt meer endnu!
Hallo, halle, hallo, halle!
Vi atter <i>Roma</i> see!

<nonum>7</nonum>
Men vi maae lidt os rappe!
Op ad den spanske Trappe,
Først hen til Chiavica!
De der sig Alle samle,
Der træffe vi <i>den Gamle</i>,
ham bringes et Hurra!
Hallo, halla, hallo, halla!
Ham bringes et Hurra!

<nonum>8</nonum>
Hans Fødselsdag de hædre,
Og ingen Dag er bedre
End den, <i>han</i> først saae <i>Rom!</i>
Vi see hans milde Øie
Vi staae ved <i>Romas</i> Høie,
Til Skaalen just vi kom.
Hallo, halla, hallo, halla!
For <i>Thorvaldsen</i> Hurra!


I:andersen2002111302
T:Mene, mene tekel upharsin
F:Sceptret, ikke det paa Thronen
N:Teksten følger <i>Breve fra H.C. Andersen</i>, ved C.St.A. Bille & Nicolaj Bøgh, Aschehoug 2000, side 302-05.
N:Digtet er fra et brev til ,,Frederik Læssøe, Kjøbenhavn den 23 Fenruar 1838'', der først blev offentliggjort 1878 i førsteudgaven af Bille & Bøghs <i>Breve fra HCA</i>, bind 1, side 405-09, som samtidig også er digtets førstetryk.
N:Titlen citerer <xref digt="bibeldaniel05">.

<nonum>1</nonum>
Sceptret, ikke det paa Thronen,
<i>Det</i> der viser os Nationen,
Brænder tidt, som Faklen ned.
Aandens Rigdom ene gavner,
Alt det Andet gaaer, som Avner,
Veires bort før Du det veed.

<nonum>2</nonum>
Trende Flammer nyligt brændte;
Mon Betydningen Du kjendte?
Saae Du vel hvad Haanden skrev?
Hvad der var Nationens <i>Første</i>,
Det den ansaae for det <i>Største</i>,
I et Nu et Intet blev.

<nonum>3</nonum>
See mod Østens store Rige,
Der hvor Folkefærd fremstige,
Villiesløs ved Hersker-Bud!
Under Fyr og Palmeskygge
Adel der og Vorned bygge,
Czaren er en jordisk Gud!

<nonum>4</nonum>
Hvor den rige Sumpstad kneiser,
Stolt Paladsets Pragt sig reiser:
Billedet paa jordisk Magt.
Men see! Flammen slaaer fra Taget,
Alt er Ild, Du hører Braget,
Vældens Glands i Gruus er lagt.

<nonum>5</nonum>
Kom mod Vest, hvor Seinen flyder,
Livet sig i Farver bryder,
Øieblikket Mængden nyder,
Til Theatret vil vi gaae;
Skuespillet her er Sjælen,
Ordet dristigt, Sangen kjælen;
Czarens Slot er ei det Største,
Nei, Theatret er det Første,
Der Nationen selv sig saae.

<nonum>6</nonum>
Ildens Knittren Øret kjender:
See, det rige Flitter brænder,
Ja, <i>det andet</i> Blus er tændt.
Under Himlens Tabernakel
Glædens Scepter, som en Fakkel
Snart til sidste Gnist er brændt.

<nonum>7</nonum>
- Kom, vi seile over Søen,
<i>Vort</i> Karthago er paa Øen,
Tidens Væverstol vi see,
Og en Jomfru holder Spolen,
Smiler bagved Væverstolen,
Rød, som Rosen, hvid, som Snee.

<nonum>8</nonum>
Rundtom Mylren og Beregnen;
Som en billedlig Betegnen
Kneiser i den rige Havn
Stolt en Guldkalv, som man kranser,
Alt Europa om den dandser,
Børsen kaldes den ved Navn.

<nonum>9</nonum>
Vil for Støv Du knæet bøie,
See det styrter for dit Øie,<note>See] <i>førsteudgaven har</i> ,,Saa''.</note>
Ilden lægger det i Gruus.
<i>Trende Flammer</i> har Du skuet,
I en Treklang, saae Du lued
<i>Hver Nations det første Huus</i>.

<nonum>10</nonum>
Føler Du ei, Stor og Liden,
Poesie der er i Tiden,
Dyb Betydning Tanken faaer.
Her er intet Spil af Kræfter,
Nei, naar Du kun tænker efter,
Flammeskriften Du forstaaer:

<nonum>11</nonum>
<i>Hvad</i> characteristisk throner,
<i>Præget</i> paa de tre Nationer,
<i>Hvad</i> de kalde vil <i>det Største</i>,
<i>Hvad</i> de nævne som det <i>Første</i>,
Blev en glødende Ruin.
En usynlig Haand alene
Skrev sit understærke: ,,mene
Mene <i>tekel upharsin!</i>''.


I:andersen2002122908
T:Hør Spurven derude
F:Hør Spurven derude
N:Teksten følger <i>Breve fra H.C. Andersen</i>, ved C.St.A. Bille & Nicolaj Bøgh, Aschehoug 2000, side 309-10.
N:Digtet er fra et brev til ,,Henriette Hanck, Kjøbenhavn den 16 Marts 1838'', der først blev offentliggjort 1878 i førsteudgaven af Bille & Bøghs <i>Breve fra HCA</i>, bind 1, side 413-16, som samtidig også er digtets førstetryk.

<nonum>1</nonum>
Hør Spurven derude,
Den sang ved Rude:
Kom ud I Smaa!
Kom ud dog af Skolen,
Klart skinner Solen,
Lege I maa!
Snart paa Foden, snart paa Knæet,
Ja paa Hovedet selv vi staae;
Vi med Spurven fløi fra Træet,
Havde vi bare Vinger paa.

<nonum>2</nonum>
Hvor kan det dog være,
Ikke vi bære
Vingerne smaae?
Men naar vi er fromme
Kan De vel komme?
Bare de maa!
Da vi flyve vil over Byen,
Flyve langt der i Verden ud,
Flyve høiere op end Skyen,
Op til Himmelen og Gud!


I:andersen2002122906
T:Hvil sødt
F:Hvil sødt!
N:Teksten følger <i>Breve fra H.C. Andersen</i>, ved C.St.A. Bille & Nicolaj Bøgh, Aschehoug 2000, side 578-79.
N:Digtet er fra et brev til ,,B.S. Ingemann, Glorup den 11 Juli 1850'', der først blev offentliggjort 1878 i førsteudgaven af Bille & Bøghs <i>Breve fra HCA</i>, bind 2, side 240-41 (dog er første strofe deri skåret væk). Første strofe blev trykt første gang i <i>Mit Livs Eventyr</i> (1855).

Hvil sødt!
Som var Du lagt i Dødens Skriin
Du min Erindrings Rose faur og fiin,
Du er ei Verdens meer, Du er kun min;
For Dig jeg synger, mine Taarer trille,
Natten er smuk, Natten er stille; -

<i>Dødt! - Alt er dødt!</i>

Hvil sødt!
Hvert Barn i Ly af ,,Fader vor'',
Du Lidende, i Søvnen Sundhed groer,
Og Du som elsker, haaber, barnligt troer,
Gid ingen Drøm Dig ved Din Lykke skille;
Natten er smuk, Natten er stille; -
Dødt! - <i>Alt er Dødt!</i> -


I:andersen2002122907
T:Til A. Bournonville
U:Efter Balletten ,,Et Folkesagn''
F:Et Folkesagn igjennem Slægter lever
N:Teksten følger <i>Breve fra H.C. Andersen</i>, ved C.St.A. Bille & Nicolaj Bøgh, Aschehoug 2000, side 625.
N:Digtet er fra et brev til ,,[B.S. Ingemann], Kjøbenhavn 21 januar 1854'', der først blev offentliggjort 1878 i førsteudgaven af Bille & Bøghs <i>Breve fra HCA</i>, bind 2, side 304-08, som samtidig også er digtets førstetryk; titel og undertitel er fra <i>H. C. Andersens Samlede Skrifter</i>, bind XII (1879), side 445.

Et Folkesagn igjennem Slægter lever,
Det I sig selv har Magt mod Tidens Haand,
Dit <i>Folkesagn</i> til Skjønheds Digt sig hæver,
Det lever ved sin Poesi og Aand!


I:andersen2002122912
T:&#134; Christian Wulff
TI:Christian Wulff
TOC:&#134; Christian Wulff
F:Den vide Verden Faae kun nævne kan
N:Teksten følger <i>Breve fra H.C. Andersen</i>, ved C.St.A. Bille & Nicolaj Bøgh, Aschehoug 2000, side 656-57.
N:Digtet er fra et brev til ,,Henriette Wulff, Maxen den 25 Juli 1856'', der først blev offentliggjort 1878 i førsteudgaven af Bille & Bøghs <i>Breve fra HCA</i>, bind 2, side 352-55. Selve digtet blev trykt første gang i <i>Fædrelandet</i>, 30/7 1856.

Den vide Verden Faae kun nævne kan,
Der var opoffrende og god, som han;
Den skjønne Guds Natur han havde kjær,
Og paa hans Bryst faldt Dødens Draabe der;
Een Smerte kun ham fyldte, stor og heel,
Forladt og i en anden Verdens Deel
Sin stakkels syge Søster han forlod.
Et Suk - hans Hjerte brast - hos Gud han stod.

Det danske Flag man ham om Kisten gav,
Hans Kjærlighed ham fulgte i hans Grav;
Et Egetræ strøer gyldent Løv paa den;
Sov sødt, sov vel, Du tro, Du kjære Ven!
Flyv lille Svale, Vindens Vei derhen,
Bring Hilsen ham, som kommer ei igjen,
Hvis blaa og milde Øine vi først see
Der, hvor ei meer er Død og Hjertevee!


I:andersen2002122909
T:Med en Deel Sparebøsser
U:solgte paa en Bazar under Krigen 1864 til daglig Indsamling for de Udcommanderedes Koner og Børn
F:Hver dag læg hen som Hjertets Tavlepenge
N:Teksten følger <i>Breve fra H.C. Andersen</i>, ved C.St.A. Bille & Nicolaj Bøgh, Aschehoug 2000, side 761.
N:Digtet er fra et brev til ,,Dorothea Melchior, Kjøbenhavn den 13 Februar 1864'', der først blev offentliggjort 1878 i førsteudgaven af Bille & Bøghs <i>Breve fra HCA</i>, bind 2, side 499-503, som samtidig også er digtets førstetryk; titel og undertitel er fra <i>H. C. Andersens Samlede Skrifter</i>, bind XII (1879), side 432.

Hver dag læg hen som Hjertets Tavlepenge
En lille Skilling eller to,
Og du skal see, om ikke meget længe
Vil Skillingen til Daler groe.<note>Vil ... Daler] Vi ... taler</note>
Og Du vil, alvorsfuld og glad tillige,
Forstaae, hvad Rigdom siger nu:
Imens Soldaten Skjærmer Soldaten Danmarks Rige,
Hans Børn og Hustru skjærmer Du!


I:andersen2002122910
T:Pouls Tale
F:Vil De nu være stille i Stuer og Sale
N:Teksten følger <i>Breve fra H.C. Andersen</i>, ved C.St.A. Bille & Nicolaj Bøgh, Aschehoug 2000, side 857.
N:Digtet er fra et brev til ,,Johanne Melchior, Basnæs den 1 Juni 1871'', der først blev offentliggjort 1878 i førsteudgaven af Bille & Bøghs <i>Breve fra HCA</i>, bind 2, side 638-39. Selve digtet blev trykt første gang som ,,Lille Pouls Tale ved Bedsteforældrenenes Sølvbryllupsfest'' i Westrups <i>Ugeblad for Børn</i>, 10/11 1872.

Vil De nu være stille i Stuer og Sale,
Saa siger lille Poul sin store Tale;
Jeg er den ældste af de yngste To,
Kan bedst holde Tale, kan I troe.
Jeg tømmer i dag Sølvbryllups-Kruset
Og gratulerer fra hele Huset,
Fra Unge og Gamle, fra Store og Smaa.
Jeg har mine bedste Klæder paa,
Og mødte jeg ganske dem foruden,
Saa kunde man troe, jeg var Elskovsguden;
Thi jeg er velskabt og sød og lille.
Men det var ei det, jeg sige vilde!
- Min Tale den er som et Træ, der groer,
Den har af Ønsker en Blomsterflor,
Og hver en Blomst, baade lille og stor,
Har jeg kysset paa; saa sandt jeg troer,
Bag hvert lille Blad et Kys der boer
Til Bedstefa'er og til Bedstemo'er.
Det knalder med <i>Hurra</i> i Stuer og Sale!
- Det er lille Pouls store Tale.


I:andersen2002122911
T:Lille Sally, her er Brev
F:Lille Sally, her er Brev
N:Teksten følger <i>Breve fra H.C. Andersen</i>, ved C.St.A. Bille & Nicolaj Bøgh, Aschehoug 2000, side 865.
N:Digtet er fra et brev til ,,Sally Melchior, Kjøbenhavn den 27 Novbr. 1871'', der først blev offentliggjort 1878 i førsteudgaven af Bille & Bøghs <i>Breve fra HCA</i>, bind 2, side 648-49.

Lille Sally, her er Brev,
Andersen iaftes skrev.
Veiret er saa graat og vaadt,
Ja, det sneer jo ganske smaat;
Snart vil falde mere Snee,
Og Du kan fra Ruden see,
Hvor den fyger, hvor den føiter,
Og der løber Folk paa Skøiter!

Intet Menneskene kan see
Rødgrød meer i Grøfterne;
Men nu har vi - kom og spiis! -
Alle Grøfter fyldt med Iis;
Snen drysser Sukker paa,<note>Snen] <i>sic, HCA's retskrivning var notorisk ringe, så uden førstehåndskendskab til kilden er det ofte umuligt at afgøre om afvigende stavemåder er ordinære trykfejl eller blot udslag af Andersens famlende ortografi; der skal under alle omstændighed læses</i> ,,Sneen''.</note>
Du den alenhøi kan faae.
Invitere nu Du maatte
Otto, Poul og Charlotte.

Lille Sally, gamle Ven,
Skriv Du mig nu Brev igjen!
Har du ikke Blæk og Pen,
Læg et Kys i Brevet hen.
Vi skal sees i Grønningen,
Vi skal sees i Himmelen,
Vi hinanden kjender,
Vi er gamle Venner!


I:andersen2003010901
T:Christian Voigt
F:Alt hvad der dybt greb i min Kjærlighed
N:Dedikation i et eksemplar af <i>Phantasier og Skizzer</i> (1831), givet til Riborg Voigts broder Christian (1809-88).
N:Teksten følger H. Topsøe-Jensen, ,,Dedikationseksemplarer i den Laage-Petersenske H.C. Andersen-Samling'', i hans <i>H.C. Andersen og andre Studier,</i> 1966, side 110 (opr. i <i>Bogvennen,</i> 1953).

Alt hvad der dybt greb i min Kjærlighed,
Det saae jeg altid snart, som Boblen briste,
Du er mig kjær! og derfor klart jeg veed,
At ogsaa Dig, jeg derfor her vil miste.
O vær mig tro, i hvad der end skal skee;
Thi Du - kun Du forstaaer min bitre Vee.
Min Tro paa Mennesker i Fryd og Smerte
Staaer mægtigt bygget paa dit Broder Hjerte.