CVS-TIMESTAMP: $Date$
VQ:korrektur1

I:winther2001121501
T:Gravskrift over kgl. Skuespiller, Dr.med. J. C. Ryge
F:Han var en Drot i Kunstens Rige
K:gravskrift
Q:kilde,korrektur2,side
N:Johan Christian Ryge (1780-1842) var en af de store skuespillere i 1800-tallets første halvdel. Han var specielt fremragende i <A F=oehlenschlaeger>Oehlenschlägers</A> dramaer, f.eks. i rollen som Hakon Jarl. Men kan kunne også spille komiske roller, således den madglade Saft i syngespillet <i>Sovedrikken</i> (i øvrigt også med tekst af Oehlenschläger; musik af Weyse).
N:Kilde er <i>Breve fra danske Skuespillere,</i> ed. R. Neiiendam, II (1912), p. 238.
N:Bidrag fra Sven Sørensen.

Han var en Drot i Kunstens Rige.
Hans Herredom sig strakte lige
Fra 'Hakon Jarl' og ned til 'Saft'.
Lod han os le, lod han os græde,
Da var det Kunst, vi saa fremtræde
I Pagt med Sandhed, Vid og Kraft.


I:winther2001121502
T:Rosen
F:Og hende saae du ikke?
N:Bidrag fra Margit Ammentorp

Og hende saae du ikke?
,,Hr. Ridder, ak nei!
Hvor kunde mine Blikke
Vel naae saa lang en Vei?
Saa dybt i Grevens Have
Der staaer et Fruerbuur
Med høie Vold og Grave
I den blomstrende Natur;
Der sukker Eders Rosa,
Den spæde, fine Blomme,
Der venter hun med Længsel,
At hendes Trøst skal komme.
Men, hvis I tøve vilde
Et eneste Minut,
Da bliver det for silde
At frelse Eders Glut!
Jeg sneg mig om saalænge,
Til jeg hørte, at der
Man stemte Luthens Strænge
Til hendes Brudefærd;
Trindt Lamper saae jeg hænge
I Kirke, Slot og Krat, -
Man redte Grevens Senge
alt til hans Brudenat!''

Den unge Ridder spænder
Fra Halsen sine Kjeder,
Sit Sværd fra sine Lænder,
Og skifter sine Klæder;
Han var en vældig Herre,
Bredskuldret, høi og stærk,
Heel lystelig han smiilte
Alt ved sit snilde Værk.
En sneehvid Gartnertrøie
Han bar, med Baand besat,
En høirød Gjord om Livet,
Af blanke Straae en Hat;
Den bar han kun i Haanden,
Og grønne Skoe paa Fod;
En Kurv af Vidievaanden
Paa det stolte Hoved stod.
Den fyldte han med Lilier,
Med Roser og Jasmin,
Med Negliker, Jonchiller
Og broget Balsamin,
Ranunkler og Tazetter,
Og Hyacinthen fin,
Imellem dem han sætter
Den mørke Rosmarin.

Han gaaer til Grevens Have,
Hvor i blomstrende Natur
Imellem Vold og Grave
Der staaer et Jomfrubuur.
Der spænder Svanen op
Sit duunhvide Seil,
Og seer sin trinde Krop
I det flydende Speil;
Hvor sig i Bølgen skyder
Dens fulde Jomfrubarm,
Der risler den og syder,
Saa øm og elskovsvarm.
Den Paafugl der mon spanke,
En strunk Cavallier
I Rustning, den blanke,
Med prægtige Fjer;
Men Hjernen er saa lille,
Det hændes vel Fleer,
Der gjerne gjælde vilde
For en stolt Cavallier.
De grønne Myrtehækker
Og Laurens ædle Træ
Mod Himlen høit sig strækker,
Og i det mørke Læ
Sig krydse hundred Gange,
Hvor Najadernes Spøg
Udsender Straaler lange
Høit over Eeg og Bøg.
En broget Tjenerskare
Her driver rundt sit Spil,
Hovmestren tager vare,
At alt gaaer rigtigt til;
Men blandt de travle Svende,
Som strømme ud og ind,
Han lister sig til hende,
Som fortryllet har hans Sind.

Han kommer snart tilbage,
Og iler let af sted
Fra stolte Marmortage
I Haugens Gange ned;
Han vandrer der saa sikker
Med Kurven paa sin Isse,
Mens rundt omkring han skikker
Sit faste Blik til visse.
Orangerosen bøied
Sig fra sin tykke Qvist,
Den skrevet stod i Øiet:
Det er en Søster vist?
Og Aftensolen sendte
Sit Blik paa Kurven, thi
Den tænkte: jeg maa vente,
At see, hvad der er i!

Dog  hvor Tritonen kryster
De fyldige Najader,
Hvor Vandspringstraalen bader
De trinde Marmorbryster,
Hvor stolt Paafuglen spanker
Med sit ynkelige Hviin, -
Der staaer i dybe Tanker
Den unge Greve, fiin.

,,Hvo er du?''  Jeg er Gartner,
Een Blomst jeg dyrker blot! 
,,Hvad gjør du her til Tide
I min Hauge, ved mit Slot?''
Ak! jeg har Blomster baaret
I Fruerburet hen!
En Rose har mig saaret,
Den bær jeg bort igjen;
En Rose har mig daaret,
Den Rose er min Lyst,
Den har jeg mig udkaaret
At hvile ved mit Bryst!

Saa hilste han med Hatten,
Heel skjelmsk han paa ham saae,
Og vandred ned i Natten,
Som alt i Dalen laae.

Hr. Greven ham tilsendte
Heel adelige Blikke,
Og rysted med sit Hoved;
Thi han forstod ham ikke.

Men da den flinke Ridder
Var kommet bag det Krat,
Hvor Nattergalen sidder,
Og Stien dreier brat
Om steile Klippestene, -
Der satte han sit Læs
Imellem grønne Grene
Ned i det bløde Græs.

,,Kom frem, min Rosenblomme!
Spring ud, min Lilieknop!
Mit Morgenrødt! du komme,
Min Foraarssol! stig op!''

Han drog det hvide Klæde
Fra Kurvens Rand med Hast, -
Der laae den Fine, Spæde
I Slummer, dyb og fast.
Hver Rose havde Kysset
Sin Søster, ak! saa øm,
At ganske hun var dysset
I en barnlig Elskovsdrøm.

Den unge Ridder standser
Med Haanden paa sit Bryst,
Ham var, som alle Sandser
Stod paa Himmerigets Kyst; 
Hans Mund et Ord ei mæled,
Han vakled som et Rør,
Det var, som om han dvæled
Ved Salighedens Dør!
Da toned gjennem Dalen
Capellets Klokkeklang,
Da fløited Nattergalen
Sin underfulde Sang;
Det aanded fra hans Hjerte
Den vilde Flamme bort,
Og løste Kamp og Smerte
I en himmelklar Accord.
Hun aabnede sit Øie,
sødt smiilte det paany, -
Saa svæve fra det Høie
To Duer gjennem Sky!
Ømt mæled hendes Tunge
Hans Navn, hans Navn een Gang;
Ak! Himlens Engle sjunge
Ei sødere en Sang!
Han hende bar ærbødig 
Fra Rosenleiet ned,
Hun havde ikke nødig
At rødme stærkt derved;
Han tog med megen Lempe
Jomfruens varme Haand; -
Saa bar den stærke Kjæmpe
Sit bløde Slavebaand.
Ved Stien laae Capellet
Tæt op til Klippens Bryst,
Der risled Kildevældet,
Og Lampen brændte tyst.
Den gamle Præst derinde
Med Messebog i Haand
Forbandt med evigt Baand
Den unge Mand og Qvinde.
Men  som de laae paa Knæ,
Og ydmygt sig mon bøie
For Naadens Palmetræ
Og for Madonnas Øie, -
Og som de skye sig dulgte
Bag Ridderborgens Bue,
Og taus han hende fulgte
Til tyst forborgne Stue; -
Da lød fra Greveborgen
Basunens stærke Sang,
Stolt vilde Greven vandre
Sin søde Kirkegang;
Høit klang den tomme Pralen
Fra fakkelsmykte Slot, -
Men Brylluppet stod i Dalen
Saa tyst og luunt og godt.




I:winther2001121503
T:Rosa Unica
F:Hvad mener du med dette hulde
N:Bidrag fra Margit Ammentorp

Hvad mener du med dette hulde,
Ætherrene, anelsesfulde
Smiil, som fra dit Bæger
Vidunderligt mit Sind bevæger?
O, maa jeg elske dig, du hvide
Veemodige? du fromme
Fiintduftende Rosensblomme?
Fra nu til evige Tide?
Eet Hjerte har du vundet 
Eet andet med! thi bundet
Det er til hiint, hvis Taarer blide
Jo ved dit Veemodsblik har rundet.
O, maa jeg elske dig du fromme?
Da, hvad jeg end skal lide,
Og hvad der end vil komme, -
Min Tanke skal ei forlade
Det ædle Tempel, du bygger
Af dine forklarede Blade
Mellem de dunkelgrønne Skygger!
Der vil jeg glemme det kolde, -
Det bitre vil jeg hade;
Der vil jeg mine Hænder folde,
Der vil jeg min Andagt holde;
Min Sjæl, afført sin Vaande,
Skal evigt der sig bade
I den reneste Duft og Aande,
Som i en hellig Kildes Vande;
Med dig skal den sig blande
Og luttret, klar opstige
I stille Fred, som ikke Toner
Og ikke Ord udsige,
Fra disse taagemørke Zoner
Op til det fjerne, uudsigelige,
af alle Sjæle anede,
For alle Hjerters Vandring banede
Kjærlighedens Blomsterrige. 

I:winther2001121601
T:Digterens gravskrift over sig selv
F:Her ligger under grønne Tillie
N:Kilde: ODS (s.v. Tilje). [med flere henvisninger til trykte kilder, deriblandt:] <A F=brandes>Georg Brandes</A> skriver: 'Han, der i Spøg og dog for Alvor som sin Gravskrift har skrevet [disse ord] vil til enhver Tid staa som Repræsentant for Livsfylden og Sollyset'.
N:Bidrag fra Sven Sørensen.
Q:korrektur2,kilde
K:gravskrift

Her ligger under grønne Tillie
C. Winther, meget mod sin Villie!

I:winther2002011001
T:Til H. C. Andersen
F:Flyv over Rhinen til Paris
N:Stambogsblad som Winther sendte til HCA med et brev (trykt i <i>Breve fra og til Christian Winther,</i> ed. M. Borup (1974), bind 1, side 87), da denne skulle rejse til Paris og Italien.
N:Trykt i <i>Mit Livs Eventyr</i> (1855). Her indtastet efter originalen i <i>H. C. Andersen Album</i> (1980), side 133.
N:Bidrag fra Sven Sørensen
K:stambog
Q:korrektur2,kilde,side

Flyv over Rhinen til Paris
Ned til Neapels Paradis,
Og hør de hulde Toner,
Som bæve der i Aftnens Luft,
Og blandes med Orangens Duft
Høit under Piniens Kroner.
Tilbed Natur og Kunst og Gud,
Men sluk ei <i>Længslen</i> gandske ud!
Det er en hellig Kjerte;
Den flammer evig underfuld
I Elskovs Perle, Venskabs Guld, -
En trofast, venlig Smerte; -
Da, veed jeg, kommer Du engang
Til Kuben her paa Sjellands Vang
Med Rigdom for Din smukke Sang, -
Med uforandret Hjerte.

Kbhvn. 19 April 1833.   Christian Winther

I:winther2002011002
T:Hvis en Telegraph man vidste
F:Hvis en Telegraph man vidste
N:Dette digt, dateret 'd. 17de Mai 1871', fulgte med digterens brev af samme dato til hans hustru, Julie Winther, der med sin syge datter Ida opholdt sig i Italien. Originalen findes i NkS.2815, 4°, Kgl. Bibl. Her indtastet efter <i>Breve fra og til Christian Winther,</i> ed. Morten Borup (1974), bind 3, side 118-120. Digtet er med ændringer og udeladelser optrykt i Winthers <i>En Samling Vers</i> (1872).
N:Bidrag fra Sven Sørensen, Malta.
Q:korrektur2,kilde,side

Hvis en Telegraph man vidste,
Som fra Hjertet kunde bringe
Tanker, som sig ellers svinge
Tause og til Maalet liste;
Vilde Du hver Dagens Time
Venligt for Dit venstre Øre
Faae mit Hjertes Ord at høre
Som en yndig Klokke kime.
Men <i>den</i> Traad er ikke spundet
Paa Maskiner eller Tene,
Som saa let os kan forene, -
Det endnu ei er opfundet!
Tankerne maae langsomt skride
Gjennem Pennen; jeg maa lade
Dem paa Brevets blanke Blade,
Liig en Snegl paa Løvet, glide.
De, liig Sommerfugle, bange
Flagre let foran hinanden,
Flygte skye mig ud af Panden,
Før i Net jeg kan dem fange.
Derfor bliver ofte Brevet
Ikke det, som var besluttet,
Og jeg seer da, - heelt betuttet -
Noget ganske Andet skrevet.
Du maa tage da tiltakke
Med det Holdningsløse, gale;
Hører Du end ei mig <i>tale,</i>
Hører Du mig dog at <i>snakke.</i>

Her er koldt endnu og Vinter.
Vaarens Ynde er kun ringe.
<i>Petersen</i> endnu maa bringe
Til min Ovn de tørre Splinter.
Over Torve, gjennem Stræder
Maa jeg, som i Vinterkulden,
Hele Kroppen ganske ulden,
Slæbe paa et Lispund Klæder.
Haglen rasler paa min Rude,
Sneen falder fiint paa Taget;
Iilsomt driver Skyen, jaget
Af den vilde Storm derude.
Træerne staae splitternøgne;
Droslens Sang er kun en Klage;
Den har ingen gode Dage,
Hverken hellige eller søgne! -

Du maa ikke være bange,
At mit Fad og Kruus er tomme,
<i>Det,</i> som ei endnu vil komme,
Er min Røst til smukke Sange.
Altfor længe har den tiet;
Og det er en farlig Vane
At staae stille paa en Bane, -
Let man sidder lænket i 'et.
Ak! - jeg har fast glemt at sjunge!
<i>Andet</i> Savn ei tør jeg nævne;
I min Længsels Kamp og Stævne
<i>Bør</i> jeg holde Tand for Tunge.
Var jeg end i Taalmod øvet,
Vilde dog et Suk, en Klage,
Som <i>Dig</i> ønskede tilbage,
Sikkert gjøre Dig bedrøvet.
<i>Thi</i> - vor Lod er heelt forskjellig:
<i>Jeg</i> kun svagt min Uro dæmper,
Mens jeg seer, hvor kjækt <i>Du</i> kjæmper
For en Idræt, stor og hellig!

Her en Hilsen, varm og kjærlig,
Faaer min Ida fra sin Fader!
Hendes Sparebøsse lader
Til at trives nok saa herlig.

Nu lev vel! - Paa dine Hænder
Trykker jeg, min søde Frue!
Hede Læber! - deres Lue
Kom fra Hjertet, - hvor det brænder!



H1:Til Een

I:winther2002021700
T:Motto
F:Ma pur si aspre vie, ne si selvaggie


,,Ma pur si aspre vie, ne si selvaggie
Cercar non so, ch'amor non venga sempre
Ragionando con meco, ed io con lui.''
                               Petrarca



I:winther2002021701
T:Hverken Verden eller du
TOC:I. Hverken Verden eller du
F:Hverken Verden eller du
N:Bidrag fra Svend Andersen.


Hverken Verden eller du
Skal rigtig faae at vide,
Hvad mit Hjerte før og nu
Har lidt og maa lide;
Men hver veemodsfulde Klang,
Som røber min Smerte,
Og hver en Sorgens Sang,
Som fødes af mit Hjerte,
Hvert Billede og hvert Blad,
Hvert Suk og hver Tanke,
Som jeg sorgfuld eller glad
Paa min Vandring kan sanke,
Skal dig evig høre til,
Som jeg selv er dit Eie,
Til mig Døden føre vil
Fra Smertens Torne-Leie; 
Til i Evighedens Glands,
Som alle Længsler stiller,
Er opløst den Dissonans,
Som her os grumt adskiller!
Ak, jeg husker nok dengang,
Da jeg sad i dit Kammer,
Og læste dig min Sang
Fuld af Elskovs Fryd og Jammer;
Mens dit Øies dybe Blaae
I Taareduggen svømmed,
Og Smerten bitter laae
Om din Læbe og drømmed;
Og for mit Øre lød
Ubeskriveligt din Stemme,
Saa vennehuld og blød,
At jeg aldrig kan det glemme!
Da følte jeg den Magt,
Som der laae i din Smerte,
Og opreiste en Pagt
Mellem mig og mit Hjerte,
Og svoer en hellig Eed,
At kun du skulde være
Fra nu til Evighed
Mit Hjertes Hjertenskære;
Men at aldrig enten du
Eller Verden skulde vide,
Hvad af Længsel før og nu
Jeg leed og maa lide!
Og dine Taarer blev
En Dug med Himlens Kræfter;
Alt, hvad jeg sang og skrev,
Var Blomsterskud derefter.
I din søde - søde Røst,
Som jeg aldrig kan glemme,
Gjennembævede mit Bryst
Gudens hellig-stærke Stemme.
Og til dig jeg øm og glad
Mig klynged som en Ranke,
Saa at alle mine Qvad
Var som tænkte med din Tanke.
O, modtag da i din Favn
Vore Børn, jeg vil udsende;
Skjøndt de bære ei dit Navn
Vil du dem nok gjenkende!
Men dit Navn jeg nævner ei,
Thi det er Helligdommen,
Hvori, dybt indviet, jeg
Til Livets Lys er kommen;
Og jeg svoer jo: hverken du
Eller Verden fik at vide,
Ved Hvem jeg før og nu
Har lidt og maa lide!          


I:winther2002021702
T:Saa Havets Brusen, den vældige Vind
TOC:II. Saa Havets Brusen, den vældige Vind
F:Saa Havets Brusen, den vældige Vind
N:Bidrag fra Svend Andersen.


Saa Havets Brusen, den vældige Vind
Og Braget af de stærke Strømme
Kan ene sende Ro i dit Sind?
Og bortveire dine mørke Drømme?

O, kunde jeg aande hver Taage bort
Og gjøre dig Dagene klare!
Men selv jeg skuer kun Graat og Sort - 
Forlængst lod mig Glæden fare.   

O, kunde jeg dog ved Strængens Guld
Faae din Sorg i Toner begravet!
Min Sang den er kun af Jammer fuld,
Ei vild og freidig som Havet.

Hvad hjalp da min Sang et Barn saa forgrædt?
Hvad hjalp min Sang dit hulkende Hjerte?
Ak, gjerne jeg bar - skjøndt selv saa træt - 
For dig hvert Suk, hver Sorg og hver Smerte!


I:winther2002021703
T:Du veed ei, hvor jeg er?
TOC:III. Du veed ei, hvor jeg er?
F:Du veed ei, hvor jeg er?
N:Bidrag fra Svend Andersen.


Du veed ei, hvor jeg er?
Ak, seer du mig dog ikke?
Jeg er jo dine Blikke
Lyslevende og nær!
I disse gyldne Sale
Min Kjole vandrer og min Krop,
Men Hjertet - Hjertet iler op
Hos dig sig at husvale.

Jeg i dit Øie, du!
Mig speiled mange Gange
Saa sorrigfuld og bange, -
Der sidder jeg endnu;
Hvis der ei mere findes
Min Skygge, tegnet skarp og fiin,
Er Skylden ikke min, men din,
Som mig ei længer mindes.

Jeg sætter, som en Falk,
Mig paa din Skulder herlig,
Da aabner du mig kjærlig
Din Læbes Rosenkalk;
Og dine Ord udstrømme
Som Blomsterduft i Sommervind,
De mildne huldt mit vilde Sind,
De elskovsfulde, ømme!

Naar du ved Havet staaer
Heel tankefuld, alene,
Hvor høit mod Strandens Stene
Den stærke Bølge slaaer,
Og hører Melodier,
Som bringe dig i Smerten Trøst,
Da er det jo mit Hjertes Røst,
Som aldrig, aldrig tier.

Tidt i den dunkle Nat,
O, du mit Hjertes Eie!
Jeg har mig ved dit Leie
Saa stille, henrykt sat;
Med Aandens skarpe Blikke
Jeg aabned mig til Hjertet Vei,
Der stod mit eget Contrafei - 
Ak, saae du mig da ikke?

Mig Drømmens milde Gud,
Der staaer i Pagt, Veninde!
Med ham den lille blinde,
Tidt venligt sendte Bud;
Og paa sin lyse Scene,
Hvor Dagens Ørk, med Slud og Regn,
Var vegen for en yndig Egn,
Mig spille lod alene.

Da strakte jeg min Arm
Mod dig, du Elskte, Søde!
Hvor mine Ord blev bløde!
Hvor Taaren trilled varm!
Jeg veed, paa Drømme troer du:
Min Drøm, den er en sand Prophet,
O, du kan troe, hvad du har seet,
At i mit Hjerte boer du.

Men - løst af Drømmens Baand,
Naar her, forladt og ene,
Jeg aldrig tør forene
Min med din bløde Haand;
Da gjør min Smertes Klage,
Den virkelige, bittre Graad
Mit Øie blindt, min Kind saa vaad,
Og kalder mig tilbage.


I:winther2002021704
T:Hvis du, o Goethe! hendes Tanker
TOC:IV. Hvis du, o Goethe! hendes Tanker
F:Hvis du, o Goethe! hendes Tanker
N:Bidrag fra Svend Andersen.


Hvis du, o Goethe! hendes Tanker
Kan fængsle, fylde hendes Sind;
Hvis du, naar hendes Hjerte banker,
Med Trøst kan trænge dig derind,
Og dræbe disse grumme Gjæster,
Der holde hendes Smerte vakt, - 
Da priser jeg, min gamle Mester!
Med Tak dit Snilles ædle Magt.

Jeg veed ei selv, hvor jeg mig drister,
At tale her med dig sa frit;
Men det er ei min Sorg, jeg frister,
Hiint Jammersuk er ikke mit!
Det er en Andens, er en Bedres,
Som vandrer smertefuld paa Jord,
En Engels, du vil see at hædres
Engang i Himlen, hvor du boer.

Og faaer du hendes Qval kun dæmpet
Et flygtigt, ilende Secund,
Har du en Stund for hende kjæmpet,
Saa blev en Fryd dig jo forundt,
Som jeg med Livet kjøbe vilde:
At klare hendes Himmels Blaae,
At lade hendes Hjertes Kilde
I rolig, yndig Strømning gaae.

Men har du saa dit Embed røgtet
Som Sangergudens Erkepræst;
Er paa dit Bud til Døden flygtet
Fra hende hver en Mørkets Gjæst;
Maa du i Tanken gjerne blunde,
Hvis jeg fra Hjertet blot engang
Ret grundig dig fortrænge kunde,
Trods al din Storhed og din Sang. 

I:winther2002021705
T:Jeg kjørte i dunkle Skove
TOC:V. Jeg kjørte i dunkle Skove
F:Jeg kjørte i dunkle Skove
N:Bidrag fra Svend Andersen.



Jeg kjørte i dunkle Skove,
Paa min Ven havde Søvnen fat;
Jeg lod ham saa gjerne sove
I den tause Sommernat.

Fra Vognens Vindve jeg stirred
I Skovens Hjerte ind,
Hvor Stammer og Løvet dirred
I de rødlige Lygters Skin.

Da vaagned saa mangen Tanke,
Mens Grupperne foer mig forbi, - 
Hist bag en busket Banke
Løb der en hemmelig Sti.

Der steeg jeg ud og vanked
Ned i den stille Skov;
Jeg hørte, mit Hjerte banked, 
Og Hestenes fjerne Hov.

Mig syntes, at der var svundet
Saa lang, saa bitter en Tid,
Men at der nu var oprundet
En Himmel saa blank og blid.

Jeg tællede mine Sukke - 
Jeg tælled en Andens med - 
At vore Tanker fremdukke
Saae jeg den mildeste Fred.

Alt som jeg gik i Skoven,
Stjernerne til mig loe,
De tindrede ned fra oven
I deres evige Ro.

Jeg standsed og lytted stille
Til fjerne Klokkers Slag;
En drømmende Skovfugls Trille
Spaaede en venlig Dag.

Til en Haugeport jeg naaede,
Let jeg derind mig svang,
Under Træer, af Duggen vaade,
Gik jeg den lange Gang.

Mit Blod, saa sødt beruset,
Gjennem mit Hjerte foer;
Sagte jeg treen til Huset
Og trak i Klokkens Snor.

Sig Døren aabned - jeg blegned -
Ud Lampens Straale faldt
Og et Skygge-Omrids tegned
Af din liflige Gestalt.

Der stod du længe Savnede,
Veemodig, from og huld!
Jeg sank til Jord og favnede
Dit Knæ saa andagtsfuld.

Du førte mig langsomt, svævende,
Ved Haanden i Stuen ind.
Jeg saae en Perle bævende
Liste sig paa din Kind.

Da brast min Taares Kilde,
Som end paa Templets Trin
Et Offer den bringe vilde
For Sorgen - for din og min!

Vi græd, endskjøndt vi vidste,
At Alt jo var os forladt,
At dette var Dødens sidste
Og Livets første Nat.

Saa sagte jeg dig fortalte
Alt, hvad jeg havde lidt;
Undseeligt du mig afmalte
Den Kamp du havde stridt;

Mens henrykt ved din Side
Jeg sad og saae med Lyst,
Alt, hvad du maatte lide,
Det lettedes fra dit Bryst!

Alt Morgenstjernen hængte
Sin Lampe i dæmrende Luft;
Ind ad Haugedøren trængte
Sig Natviolernes Duft, -

Da hørtes sig strække og vende
Min Reise-Kammerat:
,,Min Herre! skal vi nu tænde?
Hold saa en Cigar parat!''


I:winther2002021706
T:O, kunde jeg dit Knæ dog favne
TOC:VI. O, kunde jeg dit Knæ dog favne
F:O, kunde jeg dit Knæ dog favne
N:Bidrag fra Svend Andersen.


O, kunde jeg dit Knæ dog favne,
Med Tak det trykke til mit Bryst,
Min Borgen, du! At jeg tør havne
Engang paa Paradisets Kyst.

Thi see, naar vi er begge døde,
Da skal et helligt Englechor
Til Himlen bære dig, du Søde!
Men jeg - ak, jeg staae udenfor.

Da stiller dig for Magtens Throne
Med Jubelsang den skjønne Flok,
Mens Evighedens Rosenkrone
De flette for din blonde Lok

Men du, med dine fromme Hænder
Tæt knugede foran dit Bryst,
I kjærlig Angst dit Øie vender
Mod ham, der gjemmer Verdens Trøst;

Og siger, mens du sees at knæle
Og synke paa dit Ansigt ned:
,,Tilgiv! men her jeg kan ei dvæle,
Hvor ham er ingen Plads bered.

Jeg skjøtter ei din Himmels Glæder,
Naar evigt jeg maa tænke paa,
At han i Mørket staaer og græder,
Og ei min Trøst til ham kan naae.

Hvis jeg med ham ei her tør dele
Din Naade og din Herlighed,
Saa tag, o Gud! fra mig det Hele, -
Jeg gaaer til ham og Smerten ned;

Og boer i Natten hist, den sorte,
Hos ham, mit Hjerte og min Sjæl;
Jeg er ei her, naar han er borte,
Kun hvor han er, der er jeg heel!''

- Mildt Herren sender dig sit Øie,
Men sidder længe, streng og stum,
Og veier viseligt og nøie
Din Uskyld mod min Brødes Sum;

Hen for hans Throne maa jeg træde,
Han speider dybt og skarpt mit Sind,
Han seer dit søde Øie græde
Og siger: ,,Gak da begge ind!''



I:winther2002021707
T:Naar jeg skal døe, jeg mit Farvel
TOC:VII. Naar jeg skal døe, jeg mit Farvel
F:Naar jeg skal døe, jeg mit Farvel
N:Bidrag fra Svend Andersen.

Naar jeg skal døe, jeg mit Farvel
Af Hjertets indre Dyb vil sende
Til hver en Urt, hvert Kildevæld,
Hvis Duft og Klang jeg lærte kjende.

Naar jeg skal døe, til Solens Lys,
Dens Morgenskjær, dens Aftenrøde,
Jeg kaste vil et Afskedskys
Med venlig Tak for hvert et Møde.

Naar jeg skal døe, maa hvert et Træ,
Hver lille Busk en Hilsen have,
Hvor sødeligt i stille Læ
Min Sorg sig lod i Drøm begrave.

Naar jeg skal døe, for Himlens Blaae,
For Havets vilde, hvide Bølge
Vil jeg, mens Puls og Hjerte slaae,
Ei kold mit Afskedssuk fordølge.

Naar jeg skal døe, hver Nattergal
En lille Afskedssang jeg vier,
For den saa tidt i Skovens Sal
Mig fløited sine Melodier.

Ja hver Naturens rige Skat
Med roligt Sind jeg lader fare,
Naar sig igjennem Dødens Nat
Den bedre Dag skal aabenbare.

Men skal jeg døe, og bort jeg gaaer,
Mens du maa blive her tilbage,
Vil jeg, til Hjertet stille staaer,
Hver Afskedstanke rent forjage.

Jeg tænke vil: den ene Dør
Oplukker jeg til evig Glæde, -
Det varer ei saa længe, før
Jeg seer dig fra den anden træde!




I:winther2002021708
T:Ud over Havets Mark, den øde
TOC:VIII. Ud over Havets Mark, den øde
F:Ud over Havets Mark, den øde
N:Bidrag fra Svend Andersen.

Ud over Havets Mark, den øde,
Svæver en Fugl i vildsom Flugt;
Har den ei bygget blandt Roser røde?
Har den ei nippet saa sød en Frugt?
Ak, det kan den ret aldrig glemme,
Hjertet slaaer i det spæde Bryst;
Var den derhjemme! ak, derhjemme!
Aldrig forlod den sin kjære Kyst.

Ængstelig, sky Antelopen iler
Let paa sin Fod over Ørkens Sand,
Aldrig den trættes, aldrig den hviler,
Jaget af Tørstens uslukkede Brand.
Nys den drak af den levende Kilde - 
Ak, denne svandt! - og en evig Glød
Tærer dens Indre - tidligt og silde - 
Driver ustandset til Grav og Død.

Seer du den Strøm, som fra Klippen skyder?
Rastløs, skummende, stærk og vild
Gjennem sin Kløft, gjennem Spalt den bryder,
Slynger sig, snoer sig, smidig, snild!
Hvor er dens Maal? - Der, dybt dernede,
Aabner sig huldt dens Længsels Grav,
Og med den rolige Flod, den brede,
Dæmpes dens Suk i det evige Hav.

Falmede Farver! - min Pensel jeg slipper -
Billeder svage - min Griffel er brudt -
Strængene tie - min Stemme mig glipper.
Taushed er alt - - -




I:winther2002021709
T:Ved en Fuglekræmmers levende
TOC:IX. Ved en Fuglekræmmers levende
F:Ved en Fuglekræmmers levende
N:Bidrag fra Svend Andersen.

Ved en Fuglekræmmers levende,
Tæt myldrende Bod
Heel tankefuld jeg stansed
Forleden Dag min Fod,
Og saae paa de smaa Stakler,
Der hang paa Væg i Buur
Og drømte eller qviddred
Om den vilde, frie Natur.

Der glimred nu en Stillids,
Der hopped nu en Stær,
To Turtelduer sukkede
Hinanden saa nær;
Hist sang en lille Lærke
Paa det fattige Grønt
Sin ungdommelige Trille
Veemodigt, men kjønt.

Saa fløited der en Dompap,
Mens Nattergalen slog,
Saa Iriskens Hvirvel
Mit Hjerte til sig drog;
Thi Guden, som mig naadigt
Har lært en Cither slaae,
Gav ogsaa at mit Øre
Kan Fugles Sprog forstaae.

Med eet blev der saa stille -
En Drossel slog til Lyd;
Han sang om sine Skove,
Om sin Friheds tabte Fryd,
Om røde Bær, om Blomster,
Om Solskin og om Skyer,
Og fortalte saa de Andre
Sit sidste Eventyr.

,,Jeg sad i Fruens Bøge
I det liflige Fyen,
Mens Aftenklokken sendte
Sin Hilsen hid fra Byen;
Om Stammen, hvor jeg gynged,
Tæt Vedbenden krøb,
Ved Roden med Rislen
Klart Møllebækken løb.

Da vandred ind i Lunden
Med langsomt Fjed en Mand;
Han stansed just og satte sig
Ved Bækkens grønne Rand.
Jeg saae det nu saa tydeligt,
Han havde det ei godt;
Hans Kinder vare blege,
Hans Øie det var vaadt.

Og frem han drog af Barmen
Saa fiint et lille Blad,
Det læste han andægtig,
Ret som en Bøn han bad;
Han trykkede det heftigt 
Til sin brændende Mund,
Og kasted sig i Græsset,
Og græd af Hjertensgrund.

Jeg vidste, hvad ham smerted,
Jeg kjendte grant dets Navn;
Saaledes kan kun grædes
Ved den Elskedes Savn.
Saa nærmed jeg mig sagte
Fra Qvist og til Qvist,
Og sang, saa trøst jeg kunde,
Med Lempe og med List:

O, græd du kun din Taare,
Mens den lindrer dit Bryst!
O, send kun dine Sukke
Til den fjerne, fjerne Kyst!
Men lyt dog til mit Varsel,
Og tro dog paa min Trøst:
Din Smerte skal sig vende
Til den saligste Lyst.

Hvad aldrig du ret værdigt
Kan lovprise ved din Sang,
Hvad ikke du tør ane,
Det venter dig engang!
Hvad Yndigt og hvad Elskeligt
Et Hjerte ønske kan,
Det vorde skal dit Eie,
Du lyksalige Mand! -

Da hæved han sit Øie, -
Men gjennem Taarens Daab
Jeg syntes dog, jeg skimted
Et lille Glimt af Haab;
Og glad og qvik jeg svang mig
Over Land, over Sø,
Thi, ak, min Længsel stunded
Til Sjællands rige Ø.

Jeg fløi til Dyrehaven,
Jeg fløi til Gyldenlund,
Jeg troede, der vented mig
Min høitelskede Hun.
Da fløited det - da lokked det - 
Da voved jeg mig nær, -
Og saa blev jeg da fanget,
Saa jeg nu sidder her!''

Han taug; - men for Propheten
Jeg Løsepengen gav,
Og aabned ret med Vellyst
Den Levendes Grav.
Et Øieblik paa Haanden mig
Han sang sit: ,,Tak! Farvel!''
Og foer saa glad mod Himlen
Som en frifunden Sjæl. 




I:winther2002021710
T:Kunde jeg Roser male
TOC:X. Kunde jeg Roser male
F:Kunde jeg Roser male
N:Bidrag fra Svend Andersen.

Kunde jeg Roser male
Og fortrylle deres Blad,
Hvor skulde de ei tale,
Naar ret jeg bad dem ad!
Hvor skulde de ei synge
De allersødeste Ord,
Samlede tæt i Klynge
Som et Englehoved-Chor!

Texten var Farveglandsen,
Og Duften blev Musik;
Kraftigt igjennem Sandsen
Til Hjertets Dyb det gik.
Hvad ei min Sang kan sige,
Fik de saa yndigt sagt - 
Hymnerne skulde stige
I paradisisk Pragt.

Kunde jeg Roser male
Jeg maled dem for dig;
De skulde synge og tale
Til dit Hjerte for mig;
De skulde, tæt i Klynge,
Som et Englehoved-Chor,
Dig evigt tale og synge
De allersødeste Ord!




I:winther2002021711
T:Lad os reise, lad os vandre
TOC:XI. Lad os reise, lad os vandre
F:Lad os reise, lad os vandre
N:Bidrag fra Svend Andersen.

Lad os reise, lad os vandre,
Lad os fjernt i Verden gaae!  
Lad os, enige med hverandre,
Evigt Stedet kun forandre,
Hvor vort Hjertes Blomst tør staae.

Lad os enige og glade
Glemme Alt, hvad vi har lidt;
Alt det Mørke vi forlade,
I det Lyse kun vi bade
Vil vort Hjerte, frisk og frit.

Gjennem Lande, over Strømme,
Under Himlen mild og varm
Lokker os de søde, ømme,
Ubestemte Længselsdrømme - 
Lad os vandre Arm i Arm!

Der er Død i denne Stilhed,
Denne døsig-sikkre Ro!
Liv der er i Fjeldets Vildhed,
I en sydlig Aftens Mildhed,
Hvor Cypres og Pigne groe.

Liv der er i disse Haller,
Hvor de store Mestres Værk
Vor Begeistrings Suk fremkalder,
Og en Sæd i Tanken falder,
Som gjør Aanden riig og stærk.

Liv der er i disse Sale
Under klare Lampers Krands,
Hvor de søde Nattergale
Stærke Lidenskaber male
Straalende med Toners Glands.

Hist til Friheds Sang vi lytte
I de frie Frankers Stad;
Og i Schweizerbondens Hytte
Mødes vi med Gemsens Skytte
Og paa Stien følges ad.

Borgens sjunkne Taarn vi gjæster,
Stige over Grav og Vold;
Præke os de smuldne Rester
Ei, som alvorsfulde Præster,
Om en svunden, kraftig Old? 

Følge vi en kjæk Tyroler
Møisomt paa hans steile Fjeld?
Plukke, mens han lystigt jodler,
Alperoser og Violer,
Drikke af det klare Væld!

Paa Venedigs Gader glide
I Canalgondolen vi;
See med Veemod, hvor de hvide
Pragtpaladser langsomt skride
Tomt og dødt vort Blik forbi.

Høit fra Capitol du skue
Skal det store, stille Rom;
Tænde sødt din Andagts Lue
Under Buonarotis Bue
I St. Peters Helligdom.

I den milde Aftenrøde
Ved Neapels krumme Strand
See vi, under Rankens bløde
Gitter hist et Stævnemøde -
Unge, skjønne - hun og han. 

See, hvor sprudler her ei Saften
Af det rige Druevæld!
Tusind Hjerter spore Kraften,
Lystigt i den klare Aften
Dandses der en Tarantell.

Lad os reise! lad os vandre!
Lad os fjernt i Verden gaae;
Lad os, enige med hverandre,
Evigt Stedet kun forandre,
Hvor vor Elskovsblomst tør staae.

Ud af Hjertet vil vi feie
Alt hvad der er Slet og Smaat;
Samle paa vor Vandrings Veie
Os et broget, kostbart Eie
Af hvad der er Stort og Godt.

Og for Verdens store Sjæle,
Disse Glimt fra Lysets Hjem,
Vil vi andagtsfulde knæle
Og i deres Kreds formæle
Tanken, som en Brud, med dem. 

Hade vil vi alt det Træge,
Kolde, Visne, Lave, Raae;
Men, hvad dybt et Sind kan qvæge,
Luttre, styrke og bevæge,
Kaste vi vor Længsel paa.

Elske vil vi alt det Grønne,
Alt, hvad der er frit og lyst;
Og for alt det Ædle, Skjønne,
Som vi dele, vil vi lønne
Huldt hinanden, Bryst mod Bryst.

O, saa kom, min Elskerinde!
Kom og glem dit Hjertes Qval.
Vil du? - trofast skal du finde
Mig paa Fjeldets stolte Tinde,
Som i stille Skyggedal.

Trofast? - ak, du veed det, Hulde!
At mit Hjerte, varmt og ømt,
I sin Elskovs rige, fulde
Verden kjender ei til Kulde - 
Ak, men Reisen - er kun drømt!




I:winther2002021712
T:Bøgen skyder alt sit Blad
TOC:XII. Bøgen skyder alt sit Blad
F:Bøgen skyder alt sit Blad
N:Bidrag fra Svend Andersen.

Bøgen skyder alt sit Blad,
Lysegrønt og sundt og saftigt;
Lærken synger, foraarsglad, - 
Efter Natteduggens Bad
Dufte Græs og Blomster kraftigt.

Føler du den milde Vaar?
Elskte! Hører du de Sange,
Der, liig Stjerneskud, fremgaaer
Høit fra Himlens Hvælving, naar
Du betræder Havens Gange?

Skimter du Violens Blaae?
Aander du dens friske Sødme?
Sees du tankefuld at gaae
Hvor de grønne Linde staae
Glimrende i Aftnens Rødme?

Eller sidder du nu gjemt
I din stille, sikkre Stue?
Mens dit Hjerte, tungt, beklemt,
For Naturens Fryd ei stemt,
Maa ved hvert et Fodtrin grue?

Nei! - jeg veed, du dvæler ei
Svag i Sorgens Fængselsskranke,
Og din Sjæl ei sygner - nei!
Kjæk paa alt det Skjønnes Vei
Sender du din stærke Tanke.

Derfor er det, Skjønhed har
Samlet huldt sig om din Vandring;
Derfor den, beslægtet, bar
Dig sin Fakkel lige klar
Under al dit Livs Forandring!




I:winther2002021713
T:Mennesket har og et Bryst
TOC:XIII. Mennesket har og et Bryst
F:Mennesket har og et Bryst
N:Bidrag fra Svend Andersen.

,,Mennesket har og et Bryst,
Og et Hjerte kan han eie,
Synge tør han Sorg og Lyst
Paa sin snevre Vandrings Veie;
Men han lever ei deri,
Som vi!

See, hvor paa den dunkle Jord
Tungt hans Fod og Tanke hæmmes!
Mens vor Flugt har intet Spor - 
Let vi svæve, synge, glemmes!
Svæv og hæv dig kjæk og fri
Som vi!''

Flytter sig min Fod end tungt
Og mit Hoved, naar det tænker,
Er dog Hjertet varmt og ungt,
Og i evig stærke Lænker
Føler jeg mig salig fri,
Som I!



I:winther2002021714
T:Ved Veien paa en Steen jeg sad, og Brystet
TOC:XIV. Ved Veien paa en Steen jeg sad, og Brystet
F:Ved Veien paa en Steen jeg sad, og Brystet
N:Bidrag fra Svend Andersen.
              

Ved Veien paa en Steen jeg sad, og Brystet
Sig hæved tungt; mens trende Nattergale
Forgjæves søgte smukt at faae mig trøstet.
                   __________

,,Her rundt om mig skal Grenene sig lukke,
Lad saa min Sang for Skoven kun forraade
Min Elskovs søde, eensom-stille Sukke.''
                   __________      

,,Er Kjærlighed ei Livet for Alverden?
Og trænger du, mit Hjerte! til Beviser?
Ak nei, du siger ligefrem: det er den!''
                    __________

,,O, Digter! lær af os bag Bøgens Kroner
At synge frit og klart, hvad i et Hjerte
Alene kan udtale sig i Toner.''
                   __________

,,Luk op for Hjertet, lad det Aande drage
I denne Strøm af klare Melodier,
Og lær med Mod din syge Tvivl forjage.''
                  __________

,,Er Elskov død for os paa disse Strande,
Da love vore sikkre Prophetier
Gjenfødelsen i andre skjønne Lande.''
                   __________

,,See Snogen hist! jo, jo! jeg passer paa den,
Min Rede bygger jeg saa høit fra Jorden,
At ei dens Hvislen, Braad og Gift kan naae den.''
                   __________

,,Hvad tykkes dig om Sangens bittre Sødhed?
Hvad om dens hemmelighedsfulde Dunkle?
Ak, Elskov lever just i denne Blødhed!''
                    __________

,,Bag Bladets lysegrønne, klare Rude,
Tæt ved min lille Viv i bløde Rede,
Mit Hjerte slaaer og glemmer Alt derude.''
                    __________

,,Hvor prægtig skinner hist den grønne Bille!
Naar jeg har seet mig mæt paa Farvens Glimmer,
Jeg flyver til og spiser ham, den Lille.''
                   __________

,,Som efter Storm og Regn med Blade grønne
Og røde Blomster Vaarens Tempel smykkes,
Vil Elskov efter Suk og Savn dig lønne.''
                    __________

,,Mens Alt i Nattens Mulm og Regnskyl gyste,
Var her hos os saa lyst, saa tyst, saa yndigt,
Thi klar og varm vor Brudefakkel lyste.''
                    __________

,,Hvorfor vil du din tunge Længsel nære?
Jeg elsker Øieblikket! - om min Smerte
Jeg tænker let: det kan ei andet være!''
                    __________
 - Med Veemod jeg dem hørte. Morgenvinde
De dunkle Skyer bort fra Himlen førte,
Men ak, min Smerte vilde ikke svinde.



I:winther2002021715
T:Jeg gik mig i Skoven saa eensom en Gang
TOC:XV. Jeg gik mig i Skoven saa eensom en Gang
F:Jeg gik mig i Skoven saa eensom en Gang
N:Bidrag fra Svend Andersen.

Jeg gik mig i Skoven saa eensom en Gang,
Alle de smaa Fugle saa yndeligt sang,
De havde ei andet at bestille;
Der qvad Stillids, og der qvad Gjøg,
Der slog høit i den hvislende Bøg
En Irisk sin sittrende Trille.

Da tænkte jeg paa hende, som er ikke her,
Da tænkte jeg paa hende, mit Hjerte har kjær,
Og jeg tænkte, det bedste jeg kunde;
Og Alting omkring mig det tænkte som jeg,
Den gamle Eeg og Granen, der brystede sig,
Og alle smaa Fugle i Lunde.

Og Alt vilde trøste mit længselsfulde Sind;
Fortroligt mig hvisked den letsindige Vind
De luneste Ting i mit Øre;
Og Stæren mig sagde saa meget - meget Smukt, -
Med Længslen de kunde dog ikke faae Bugt,
Den lod, som den ei kunde høre.

Saa vil jeg da længes med alle Blomster blaae,
Saa vil jeg da sværme med alle Fugle smaa,
Og sukke med de svævende Vinde;
Saa vil jeg da vandre min eensomme Gang,
Saa vil jeg indvie hvert Suk og hver Sang 
Og min inderlige Smerte til hende!



I:winther2002021716
T:Mod! - Er det ei et Tordenbrag
TOC:XVI. Mod! - Er det ei et Tordenbrag
F:Mod! - Er det ei et Tordenbrag
N:Bidrag fra Svend Andersen.

Mod! - Er det ei et Tordenbrag,
Saa dybt sig Usselhed maa bøie?
Det glimter som et Lynildslag,
Og Feighed blinker med sit Øie.

Det skingrer som en klar Trompet,
Der lokker Skarerne til Fanen;
Det raaber høit: er du beredt?
Og Kjækhed fast gaaer frem paa Banen.

Mig har det nu en anden Klang,
Som evigt for min Sands skal lyde.
Den ingen Digters Mestersang
Formaaer at tolke eller tyde.



I:winther2002021717
T:Fuld af hede Sommerdrømme
TOC:XVII. Fuld af hede Sommerdrømme
F:Fuld af hede Sommerdrømme
N:Bidrag fra Svend Andersen.

Fuld af hede Sommerdrømme
Natten laae paa Skov og Eng,
Blødt jeg hviled under Træet,
Hvor mig Mosset redte Seng.

Skovens sagte Suk, der hørtes,
Dybt mig gjennem Sjælen drog,
Blandet med den søde Trille,
Elskovs lille Sanger slog.

Der var eensomt, lunt og stille,
Stjernen flød paa Dammens Vand,
Der var ingen Fleer i Skoven,
Ingen uden jeg og han.

Han saa hemmeligt betroede
Mig sin Elskerindes Navn,
Og i Toner han udstrømmed
Al sin Længsel, alt sit Savn.

Han mig hemmeligt betroede,
At han qvad sin Elskovs Lyst,
Til han sank fra Qvist, med Hjertet
Brustet i sit Sangerbryst. -

Ogsaa jeg maa mine Længsler
Mane, dæmpe, om jeg kan,
Og dit Navn, du milde Engel!
Er min stærke Talisman.

Jeg vil længes, jeg vil synge
Dig alene, nu som før,
Til min Sang med Hjertet standser
Og, som Nattergalens, døer!




I:winther2002021718
T:O, var du her i denne By
TOC:XVIII. O, var du her i denne By
F:O, var du her i denne By
N:Bidrag fra Svend Andersen.

O, var du her i denne By,
Og gik din Fod paa disse Stene,
Jeg kunde dog i Sværmens Ly
Hver Dag dit Billed huldt fornye, -
Men, ak, jeg sørger her alene!

Alene - i den store Stad!
Mens du i fjerne, stille Bolig
Dig føler let og fri og glad
Og har vel glemt det gamle Had -
Men - ligegyldig, kold og rolig?

Du har vel glemt den bittre Strid,
Som meer forened end adskilte?
Du er vel lige from og blid?
Og mindes knap den lange Tid,
Som du paa mørke Tanker spildte?

Det blev mit Sind en Sæd! Min Høst
Med hvert et Pulsslag sig fordobler;
Den endte Kamp, den svundne Lyst
Fremlokker Blomster af mit Bryst,
Hvor, som i en Vulkan, det bobler.

Jeg agter føie Verdens Dom
Ved mine Udbruds røde Emmer;
Og spørges der, hvorfra de kom?
Og hvem de Funker sværmer om? - 
Jeg taus og trofast Svaret gjemmer.

I:winther2002021719
T:Dreng! - du med de brune Lokker
TOC:XIX. Dreng! - du med de brune Lokker
F:Dreng! - du med de brune Lokker
N:Bidrag fra Svend Andersen.

Dreng! - du med de brune Lokker,
Med det sænkte Øielaag, -
Du, om hvem et Drømmetog
Broget, svævende sig flokker, - 
Som med sagte - sagte Fjed
Gjennem Nattens Mulm dig sniger,
Dristigt in ad Vindvet stiger
Til min Elsktes Hvilested:
O, jeg kunde gjerne dræbe
Dig, hvis ei du var saa from!
At du til min Helligdom,
Hendes fine, røde Læbe,
Hendes lilieskjære Kind,
Hendes Hjerte, uden Hinder
Let og lønligt Veien finder,
Og - at hun dig lukker ind! -
Ak, tilgiv! - Den vilde Tanke
Maa dig ikke skræmme bort!
Tro mit Hjerte ei saa sort!
Jeg min Sindighed vil sanke,
Byde Skjebnens Grumhed Trods,
Jeg vil tysse paa min Længsel,
Jeg vil holde fast i Fængsel
Hvert et Fiendskab mellem os.
Vi maae være gode Venner,
Lille, kjære, bløde Dreng!
Gjerne selv til hendes Seng
Jeg dig jo med Budskab sender! - 
Seer du Sorgers vilde Flok
Gridsk om hendes Leie dvæle,
Jag dem bort - de skumle, fæle -
Hun har sukket meer end nok!
Kjæk er du, men de er feige - 
Hvor du hviler ved et Bryst
Med din milde, blide Trøst,
Flygte de ad tusind Veie.
Nærm dig sagtelig og luk
Venligt hendes Øielaage
Med din underfulde Taage,
Med din Slummers svale Dug.
Tryk et Kys paa hendes Hjerte,
At det ei for fast skal slaae,
Da vil Drømmens Engel gaae
Let derind og uden Smerte.
Snoe dig øm og vennehuld
Tæt om disse skjønne Lemmer,
Som en Sjæl, en himmelsk, gjemmer,
Lig en Ædelsteen i Guld.
Dæk med Glemsel Qval og Jammer!
Og lad Sundhed, stærk og mild
Som en Svane, svømme til
Hendes stille Hjertekammer,
At hun ret, naar hun skal pleie
Ømt sit Hjertes Blomsterskud,
Kraftig - glad kan holde ud
I sin Kamp paa Livets Veie! - 
Har du føiet saa min Villie,
Aander hun i søden Blund,
Smiler hendes Kind og Mund
Som en Rose, som en Lilie
Med sit Purpur, med sin Snee:
Saa afsted! - som det sig sømmer;
Thi - Alt, hvad min Hulde drømmer -
Troer jeg - maa du ikke see!



I:winther2002021720
T:Tilgiv - tilgiv! jeg kan ei andet!
TOC:XX. Tilgiv - tilgiv! jeg kan ei andet!
F:Tilgiv - tilgiv! jeg kan ei andet!
N:Bidrag fra Svend Andersen.

Tilgiv - tilgiv! jeg kan ei andet!
Min Sjæl saa heelt med din er blandet,
Du flettet er i mine Tanker
Saa inderligt, som Druens Ranker
I Almens løvbedækte Grene,
Saa fast som Havcorallens Stene
Til Klippens Grund, som hine Rødder,
Der lave staae ved Egens Fødder,
Men trængt saa dybt i Jordens Hjerte,
At op de rives kun med Smerte; - 
Saa, hvad jeg digter, hvad jeg tænker,
Sig ene til dit Billed lænker,
Saa, naar fra Hjertet Suk udstrømmer,
Er det, fordi kun dig det drømmer:
Kun ved din Sol min Sommer grønnes,
Kun ved din Røst din Sanger lønnes,
Kun ved din Tanke kan jeg trives,
Kun ved dit Blik min Aand oplives,
Som Blomstens Kalk i Morgenrøden, - 
Og uden dig, jeg veed, til Døden,
Til evig Qval jeg er forbandet - 
Tilgiv - tilgiv! jeg kan ei andet!



I:winther2002021721
T:Hvor Mangen søger ei med Qval
TOC:XXI. Hvor Mangen søger ei med Qval
F:Hvor Mangen søger ei med Qval
N:Bidrag fra Svend Andersen.

Hvor Mangen søger ei med Qval
Paa Bjergets Top, i dyben Dal
En sjelden Blomst - paa Sti og Vei -
Og ak, hans Øie finder ei!

Men jeg! der gik i Drømme hen,
Den blinde Lykkes kaarne Ven,
Jeg naaede did paa flygtig Fod,
Hvor Blomsten i sin Ynde stod.

Nu som en Gartner, trofast, from 
Tilbeder jeg den Helligdom,
Hvori mig Himlen har nedlagt
Den hele Blomsterverdens Pragt.

Ved Solens Lys, i Dagens Luft 
Den staaer mig fjern, fast uden Duft,
Med lukket Bæger, sky og kold,
Som skjult i Pandser og bag Skjold.

Men i den bittersøde Nat
Den aabner huldt sit Bæger brat
Og strømmer i mit Hjerte ned
Sin Duft og sin Livsalighed.

Og aldrig stillet, aldrig mæt
Indsuger Hjertets Aandedræt
I hvert et kostbart Øieblik
Udødeligheds Nektardrik.

Thi dette Hverv, saa stort, saa stolt,
Blev Kjærligheden forbeholdt:
At være Livet, fast og vist,
En Midler mellem Her og Hist.



I:winther2002021722
T:Og var du bleg, som Nattens Stjerne
TOC:XXII. Og var du bleg, som Nattens Stjerne
F:Og var du bleg, som Nattens Stjerne
N:Bidrag fra Svend Andersen.

Og var du bleg, som Nattens Stjerne,
Der paa det dunkle Firmament,
Hvor Dagens Fakkel er udbrændt
Sig hæver langsomt i det Fjerne;
Og var du bleg, som Sne, der kold
Sig over Eng og Marker lægger
Og hver en livlig Farve dækker
Tæt med sit Teppes hvide Fold:
Saa var du dog for mine Blikke
Den Yndigste, min Tanke veed!
Mit Øie kan i Evighed
Ei nogen sødere Sødhed drikke.

Jeg lever, uden Ro og Rast,
Kun i din Skjønhed, og jeg tænker
Paa intet andet end de Lænker,
Der guddomsstærkt mig holde fast.



I:winther2002021723
T:Hensjunken i mit Hjertes Drøm -
TOC:XXIII. Hensjunken i mit Hjertes Drøm -
F:Hensjunken i mit Hjertes Drøm -
N:Bidrag fra Svend Andersen.

Hensjunken i mit Hjertes Drøm - 
Thi ak! det er jo intet andet! -
Jeg sidder, som ved Havets Strøm,
Og kaster Blomster ud i Vandet.

Forsagte maae de flagre ud
Og spredes for Alverdens Vinde;
Thi Ingen uden jeg og Gud
Skal Gaadens rette Løsning finde.

Min Tanke hæver sig med Magt
Paa Hjertets Vinger, liig en Svane;
Men hun, som har til Liv den vakt,
Tør sit Mirakel aldrig ane.

Som man tilbeder Solens Glands,
Som man, af Længsel, i det Fjerne
Udkaarer sig af Himlens Krands
En enkelt, kjært beslægtet Stjerne;

Saaledes jeg tilbeder Een 
Med al mit Hjertes Ild og Styrke;
Men Stjernens Glimmer, klar og reen,
Skal mine Taager ei formørke.

Som Sol og Luft i milde Vaar
For Rosen, ubevidst, tør kjæle,
Sig Sangen, som fra Hjertet gaaer,
Fordulgt kun tør til hendes stjæle.

Og jeg maa bære i mit Bryst
Mysteriet, - trofast og prøvet - 
Min Verden, fuld af Qval og Lyst,
Skjøndt ak! den knuger mig i Støvet.

Som Kjæmpen Atlas maa jeg staae;
Mit Blik mod Jord, min Nakke bøiet,
Mens Himlen, som jeg bærer paa,
Liig hans, ei straaler mig for Øiet.



I:winther2002021724
T:O, lad ei svinde
TOC:XXIV. O, lad ei svinde
F:O, lad ei svinde
N:Bidrag fra Svend Andersen.

O, lad ei svinde
Timen unyttet bort!
Nornerne spinde,
Tvundet af Rødt og Sort,
Livstraaden alt for kort, - 
Lad den ei svinde!

Elskede, Kjære!
Kom til mit stille Bryst;
Jeg vil jo bære
Dig og din Sorg og Lyst,
Hviil i min Arm saa tyst, - 
Elskede, Kjære!

Smykker den blanke,
Levende Ædelsteen,
Taaren, min ranke,
Duftende Rosengreen?
Ak, hver din Taare reen
Blier mig en Tanke.

Yndigste Lilie!
Fyldig og blid og øm!
Er det din Villie,
Seile vi Livets Strøm,
Drømme den samme Drøm,
Yndigste Lilie!

Lad da ei svinde
Timen uændset bort;
Nornerne spinde,
Tvundet af Rødt og Sort,
Livstraaden alt for kort, -
O, min Veninde!



I:winther2002021725
T:Jeg gad saa gjerne være
TOC:XXV. Jeg gad saa gjerne være
F:Jeg gad saa gjerne være
N:Bidrag fra Svend Andersen.

Jeg gad saa gjerne være
Liig Sommerfuglen hist,
Hvis fine Vinger bære
Den hid til Rosens Qvist.

Der sidder den og gynger
Saa lykkelig og let;
Men at den aldrig synger,
Forstaaer jeg ikke ret.

Thi havde jeg dens Vinge,
Og var jeg let som den,
Hvor skulde jeg da svinge
Mig til min Rose hen!

Hvor skulde jeg da qvæde,
Beruset af dens Pragt;
Nu maa jeg eensom græde,
Af Længsel ødelagt!



I:winther2002021726
T:Al den Veemod og Smerte
TOC:XXVI. Al den Veemod og Smerte
F:Al den Veemod og Smerte
N:Bidrag fra Svend Andersen.


Al den Veemod og Smerte,
Al det Liv og den Lyst,
Der klinger i dit Hjerte,
Gjensvares fra mit Bryst.

Som Blomsterstøvet føres
Af Sommerens milde Vind,
At Elskovstanker røres
I Liliens Jomfrusind;

Som Blomsterstøvet ulmer,
Nedsænkt i Rosens Barm,
At Knoppen kraftigt svulmer
Og blusser rød og varm, -

Saa til mit Indre trænge
Dit Hjertes Sange smukt,
Og Klangen i mine Strænge
Er kun din Stemmes Frugt!



I:winther2002021727
T:Jeg seer det grant, du favre Qvinde!
TOC:XXVII. Jeg seer det grant, du favre Qvinde!
F:Jeg seer det grant, du favre Qvinde!
N:Bidrag fra Svend Andersen.

Jeg seer det grant, du favre Qvinde!
At aldrig jeg har elsket før,
Men evigt vandret kun i Blinde!
Nu veed jeg vist, nu skal jeg vinde
Paa Jord min Himmel, før jeg døer.

Spørg ei, om jeg har glemt at klage?
Om jeg har ingen Kummer meer?
Ak jo! naar jeg vil Sløret drage
Fra Fortids Mørke, og tilbage
Jeg paa min svundne Vandring seer.

Men den skal ligge dybt begravet,
Som den fra evig Tid var død.
Nu er, som Stjernen op af Havet,
Min Fremtid, rigt med Glands begavet,
Af dine Taarers Strøm jo fød.

O, lad dit Blik, det hulde, hvile
Paa dette slette, skrevne Blad!
Ved dine Suk, ved dine Smile
Vil der om mine Ord fremile
En frisk og frodig Blomsterrad.

Mens Roser paa din Kind sig sanker
Og Duggen om dit Øies Blaae,
Mens i din Barm mit Hjerte banker,
Vil mine dunkle, træge Tanker 
Forklarte, vingede fremgaae.


I:winther2002021728
T:Har du sovet sødt i Nat?
TOC:XXVIII. Har du sovet sødt i Nat?
F:Har du sovet sødt i Nat?
N:Bidrag fra Svend Andersen.

Har du sovet sødt i Nat?
Har sig ogsaa rigtig ømme,
Qvægende og milde Drømme
Om din Hovedpude sat?
Har de smukt med deres Vinger
Viftet om din varme Kind?
Sendt til Hjertet Blikke ind,
Som det Fred og Hvile bringer?
Har de deres Hænder lagt
Venligt paa din kloge Pandes
Hvælving? Viist dig fjerne Landes
Underfulde, sære Pragt?
Har de rakt dig Glemsels svale,
Hjertelettende Pokal
Hist i Kunstens rige Hal,
Eller i de stille Dale?
Har de og med Sang og Klang,
Med de smidig-bløde Toner
Fanget, som i snilde Doner
Sorgens Tanker dennegang?
Er min Rose vaagnet bleg?
Eller har din Slummers søde
Trolddom livnet dine bløde
Kinder med sit friske Præg?
Har det end sin stærke Lue,
Dette Øie, hvor nedlagt
Guden har den hulde Magt,
Som mit Hjertes Storm kan kue?
Da jeg priser Drømmens Gud!
Da jeg reiser ham et Alter,
Synger ham en hellig Psalter,
Og hans Ære breder ud.
Og jeg vil end ei forlange,
At han mig skal føre frem
I dit rige Drømmehjem, -
For at plage dig med Sange.
Nok du vist dig plage lod
Af de Tanker - sønderrevne,
Af de Blade - slet beskrevne - 
Ak, - men med mit Hjerteblod! -
Som ,,Godmorgen'' jeg dog sender
Dig eet lille Blad endnu,
Mens jeg ømt i Tanken, du!
Kysser begge dine Hænder.


I:winther2002021729
T:Min Sjæl var viklet ind i Smertens Traade
TOC:XXIX. Min Sjæl var viklet ind i Smertens Traade
F:Min Sjæl var viklet ind i Smertens Traade
N:Bidrag fra Svend Andersen.
K:sonnet

Min Sjæl var viklet ind i Smertens Traade,
   Og laae i Svøb af tusind stærke Hamme
   Ved Sorgens Barm, liig Barnet hos sin Amme,
   Med lukte Øine, end af Taarer vaade.

Som Puppen slumred den, en uløst Gaade; -
   I Nattens Mulm, i Dagens lyse Flamme
   Den hængte ubevidst paa Livets Stamme,
   Og villieløs sig selv ei kunde raade.

Men Kjærlighedens Sol gik op af Havet!
   Fra fjerne Kyst du maned hid dens Straaler,
   Saa Dækket brast, hvori den laae begravet.

Nu flagrer den, mens Tankens Rum den maaler
   Med sine Vinger - af en Gud begavet - 
   I evig Ruus af Elskovs gyldne Skaaler.




I:winther2002021730
T:Der var saa ængsteligt i Haven!
TOC:XXX. Der var saa ængsteligt i Haven!
F:Der var saa ængsteligt i Haven!
N:Bidrag fra Svend Andersen.

Der var saa ængsteligt i Haven!
Den Luft var som en Marmor graa;
Som Kistens tunge Laag i Graven
Den trykkende paa Hjertet laae.

Jeg voved næppe ret at aande,
Mit Bryst var voldsomt sammensnørt;
Og det var kun med Qval og Vaande,
Jeg fik en Stavelse fremført.

Mig syntes, du var fremmed mod mig,
Jeg aned, at dit Hjerte leed,
Saa al min Sindighed forlod mig, -
Og, hvordan saa jeg var - du veed.

Da rakte mig din Haand den lille,
Den spæde Rose, rød og rund,
I Øiet glimted Tanker milde,
Og Veemod dæmred om din Mund.

Jeg tog den som et Pant paa Freden:
At jeg endnu dig er lidt kjær,
At du tilgiver ,,Kjedsomheden'',
Som du maa lide ved min Færd.

Den lille Rose - ak! den visner!
Men den, som blusser i mit Bryst,
Skal did, hvor ingen Kulde isner,
Mig følge til hiin fjerne Kyst.

Den lille Rose - ak! den falmer!
Men den, som i mit Hjerte groer,
Skal under Evighedens Palmer
Sig brede til en evig Flor!




I:winther2002021731
T:Min Elskede! du har mig sagt
TOC:XXXI. Min Elskede! du har mig sagt
F:Min Elskede! du har mig sagt
N:Bidrag fra Svend Andersen.

Min Elskede! du har mig sagt:
,,Du tænke skal paa mig med Glæde!''
Og ved din Villies fromme Magt
Forbød du ogsaa mig at græde.

Og om nu Taaren, bitter, heed,
End stundom Øiets Rand vil bade,
Jeg vogter dog, at ikke ned
Den trille skal paa disse Blade.

Du vilde ane den - som Gnist
Det maatte falde paa dit Hjerte;
Men aldrig vil - det veed du vist - 
Jeg lægge Tønder til din Smerte.

Med Vold jeg standser Taarens Væld!
Men ak! saa længselsfuld og bange,
Jeg lindre maa, beklemt, min Sjæl, -
Og sukker dybt i mine Sange!



I:winther2002021732
T:Skal jeg klage! skal jeg sukke?
TOC:XXXII. Skal jeg klage! skal jeg sukke?
F:Skal jeg klage! skal jeg sukke?
N:Bidrag fra Svend Andersen.

           1

Skal jeg klage! skal jeg sukke?
Skal jeg synge dybt i Moll?
Saae jeg ei min Rose lukke
Sig i Vinternatten kold?

Sorgens lumske Orm har lagt sig
Atter paa dens fine Blad;
Smertens hvide Lagn har strakt sig,
Hvor en Morgenrøde sad.

Disse Øine var forgrædte,
Dette Blik var sorrigmat,
Disse Læber var saa trætte
Og af Smilet rent forladt.

O, jeg vilde dog saa gjerne
Gjennem Kummers tunge Sky
Aabne dig, min Himmels Stjerne!
Glimt af Trøst og Haab paany.

              2

Kan det trøste lidt at tænke,
At eet Hjerte, ærligt, tro,
Bundet ved magnetisk Lænke,
Vaager ved dit Hjertes Bo?

Kan det trøste lidt at vide,
At det lever kun for dit?
At, naar dit en Kamp maa stride,
Er der ingen Fred i mit?

Kan det trøste lidt at høre,
At, naar du er uden Ro,
Maa det dybt mit Sind berøre,
Saa vi sukke begge To?

               3

Hvad har jeg vel andet villet,
Og hvad mon jeg andet vil,
End at faae din Smerte stillet -
Blot en Stund - ved Strængens Spil?

O, hvor gjerne lokke vilde
Jeg ved Harpens sagte Klang
Engle, fromme, stærke, milde,
Til at værne om din Gang.

Men hvad mægter vel de spæde
Tonebørn mod Verdens Brag?
De kan sukke, de kan græde -
Ak! men døe paa Kampens Dag!

                    4

Det er Midnat, Alt er stille!
Ak, nu vaagner jo den Dag,
Da du nyfødt, elskte Lille!
Følte Hjertets første Slag.

Da det første Gang sig hæved,
Aanded, bæved og fik drømt;
Da det første Gang hensvæved
Paa sin Flugt, uroligt, ømt.

Dette Hjerte, som har banket
Livligt, kjærligt, reent og puurt;
Dette Hjerte, som har sanket
Tusindfryd - og Smertens Urt;

Som kun lever, som kun aander
For hvad der er Stort og Smukt,
Ak, men dybt i Qval sig vaander
Mæt af Livets bittre Frugt;

Som mig førte ind i Freden, 
Den jeg aldrig drømte om;
Og som blev, for Evigheden,
Mine Tankers Helligdom.

                 5

Mine Sukke gik til Himlen,
Paa min Kind har Taaren brændt;
Op til Ham bag Stjernevrimlen
Blev mit Hjertes Raab henvendt;

Og jeg bad - og ingensinde
Var min Bøn saa luevarm,
Som for dig, min Elskerinde!
Og for Freden i din Barm!



I:winther2002021733
T:Mit Bryst var som en tropisk Egn
TOC:XXXIII. Mit Bryst var som en tropisk Egn
F:Mit Bryst var som en tropisk Egn
N:Bidrag fra Svend Andersen.

Mit Bryst var som en tropisk Egn,
Hvor Jord og Himmel yppigt gløde,
Men Jordskjælv snart med Storm og Regn
Grumt lagde alt det Skjønne øde;

Snart var det som en Fjelddal, riig
Paa Blomsterduft og søde Frugter;
Snart var det en Savanna liig,
Hvor gjennem Siv sig Slangen bugter;

Snart var det som en Himmel blaa,
Hvor Haabet dækked alt med Glemsel;
Snart over Heden saaes fremgaae
Fortvivlelsens uhyre Skræmsel.

Der er en Trolddom grum og stærk, - 
Den skummel tidt derinde ruged,
Og hvert mit Hjertes stille Værk
I en chaotisk Nat nedknuged;

Hvor Snogen vandt sig, giftig, sort,
Mens Tigeren med Øiets Gnister
Vildt skræmmed Glædens Engel bort,
Og gloede paa mig, blodig, bister.

En Tomhed hersked stundom der, - 
Et saa umaalt og trøstløs Øde,
Et Mulm, en Stilhed, fjern og nær,
Saa Livet - Tanken - Haabet døde! -

-  Naar fordum ret en øde Egn
For Livets Sæd man tog i Eie,
Da bar man foran Korsets Tegn, - 
Det lysned alle mørke Veie.

Det rensede hvert giftigt Dyb,
De vilde Udyr skjalv og frygted;
For Himlens Banner Mørkets Kryb
Svandt som Phantomer, hen og flygted!

- Du kom! - og liig den lune Vind,
Der huldt bevinger Vaarens Følge
Og aander bort fra Bjergets Tind
De Taager raae, som det ombølge; - 

Saaledes jog du, kjæk og let,
De værste Udyr jo paa Flugten,
Og Hjertet længst af Sorgen mæt,
Sig aabned glad for Himmelfrugten.

Ifald du vil, du skaber om
Ved Alvor, stemt med Kjærligheden,
Mit Hjerte til en Helligdom, - 
Min vilde Ørken til et Eden.

Dit Kors er Rosen i din Haand,
Din Stemme er en hellig Psalme,
Dens Klang er Frelsen for min Aand,
Og Rosen? - vil jo aldrig falme?



I:winther2002021734
T:Her midt blandt dine Huus-Spioner
TOC:XXXIV. Her midt blandt dine Huus-Spioner
F:Her midt blandt dine Huus-Spioner
N:Bidrag fra Svend Andersen.

Her midt blandt dine Huus-Spioner,
Der øve Hundens skarpe Sands,
Hvor du, min søde Rose! throner
Som Smykke i en Tornekrands;

Jeg sender dig fra Sjælens Gjemme
En Gjenklang af dens rige Fryd;
Thi den igjen har vundet Stemme,
Og Strængen atter Klang og Lyd.

Jeg har jo dine Hænder trykket,
Dit Øie fik jeg atter see,
Og, mildt forfrisket, sødt henrykket
Jeg hørte dig jo atter lee!

Den Lægeduft igjen jeg aanded,
Som svæver om dig, hvor du gaaer;
Og Hjertet, som sig bittert vaanded,
Med nyfødt Liv og Lue slaaer.

O! jeg vil hylde dig, min Dronning!
Ved Hjertets og ved Harpens Slag,
Og Sangerhimlens Jomfruhonning
Dig offre til min sidste Dag;

Thi kraftigt, sundt dit Hjerte luer,
Du er saa deilig, fiin og kjæk;
Og Livets Roser, Mælk og Druer
I Mismod ei du kaster væk!



I:winther2002021735
T:Du vilde Hjerte! sov i Fred!
TOC:XXXV. Du vilde Hjerte! sov i Fred!
F:Du vilde Hjerte! sov i Fred!
N:Bidrag fra Svend Andersen.

Du vilde Hjerte! sov i Fred!
Din underfulde Vugge
Staaer aldrig stil, men op og ned
Den svæver, som ved Havets Bred
De hvide Maager dukke.

O sov, du kjære Barn! og lad
Dig ei af Drømmen skrække!
Viid, efter Storm og Regnens Bad
Vil alle Skyer skilles ad,
Som end din Himmel dække.

O sov! og lad mig kalde hid
Ved Cithrens klare Strænge
En Vagt saa stærk, saa kjæk, saa blid,
Der stande skal, beredt til Strid,
Tro ved din Vugges Gjænge.

See, Freden med sin Olieqvist,
Og Glemsel med sin Dvale,
Og Mod, med Blikket selvbevidst,
See, Trøsten nærmer sig jo hist
Fra Haabets grønne Dale.

Tro ogsaa lidt paa Kjærlighed!
Den vaager hos din Vugge.
Ved den, paa rette Stund og Sted,
Du til en riig og evig Fred 
Dit Øie skal oplukke.




I:winther2002021736
T:Har du alt længe sovet?
TOC:XXXVI. Har du alt længe sovet?
F:Har du alt længe sovet?
N:Bidrag fra Svend Andersen.

Har du alt længe sovet?
Ligger du sødt i Blund?
Hviler dit trætte Hoved?
Smiler i Fred din Mund?

Er din Tanke saa standset
Sidst i en mild Accord?
Søvnen valmuekrandset -
Jog den dig Smerten bort?

Under den hvide Kappe
Slumrer dit blonde Haar?
Ned fra Himmerigs Trappe
Drømmen saa sagte gaaer?

Maler en liflig Scene
Sig for dit anende Sind?
Ligger din Haand, den ene,
Under din fine Kind?

Ligger ved Hjertets Kilde
Haanden, den anden, blødt?
Dæmper den der de vilde
Smerter, venligt og sødt?

O, det yndige Billed,
Som for min Sands opgaaer!
Reent og puurt det stillet
Her i mit Indre staaer.

Fjernt, som Klokkens Kimen,
Der kalder til Nattens Ro,
Aner mit Hjerte Timen,
Da jeg tør hos dig boe.



I:winther2002021737
T:Fuglen sværmer for Himlen
TOC:XXXVII. Fuglen sværmer for Himlen
F:Fuglen sværmer for Himlen
N:Bidrag fra Svend Andersen.

Fuglen sværmer for Himlen
Luftig, freidig og stor;
Midt i Blomstervrimlen
Dækker Bien sit Bord.

Dybt i de kjølige Vande
Frydes den tause Æt;
Lilien bader sin Pande
I Rosernes Aandedræt.

Floden til Havet render,
Rislende, som med Sang;
Blomsten sit Øie vender
Rundt efter Solens Gang.

Saa elsker Alverden Noget;
Men jeg har Meer end Alt!
Min Lykkes Dybde ei Sproget
Mægter at faae udtalt!



I:winther2002021738
T:Du vil ei troe, hvad jeg har sagt
TOC:XXXVIII. Du vil ei troe, hvad jeg har sagt
F:Du vil ei troe, hvad jeg har sagt
N:Bidrag fra Svend Andersen.


Du vil ei troe, hvad jeg har sagt,
Hvad jeg har sjunget tusind Gange:
At ene du, din Tankes Magt
Besjæler mig i mine Sange?

Du vil ei troe, du Solen er,
Hvis Straaler mig til Livet vækker,
Hvis Varme, mild og sød og kjær,
Hvert Blomster i mit Bryst opklækker?

Du vil ei troe, at du har endt
Min Tankes lange Vinterdvale,
At du til Hjertet mig har sendt
Alt, hvad kan trøste og husvale?

O, tag min Sang til Eie frit!
O, siig, hvor kan du ængstlig dvæle
Ved Tanken her om ,,Dit'' og ,,Mit'';
Som Talen var om tvende Sjæle?

Som tvende Draaber vorde een,
Naar de paa Liliens Blad nedtriller,
Mens i den hele, klar og reen,
Nu Morgenrødens Purpur spiller;

Saa har min Sjæl sig heelt fortabt
I din, og hvad den nu udtaler
Om Alt, hvad Smukt og Stort er skabt,
Som Gjenskin kun af din sig maler.

O, Elskede! din Kjærlighed
Fra Undergang mig har udrevet,
Og uden dig, forvist jeg veed,
Jeg hverken sang, ei heller leved.



I:winther2002021739
T:Tænker hun ei paa mig, vil jeg dog tænke
TOC:XXXIX. Tænker hun ei paa mig, vil jeg dog tænke
F:Tænker hun ei paa mig, vil jeg dog tænke
N:Bidrag fra Svend Andersen.

Tænker hun ei paa mig, vil jeg dog tænke
Paa hende, saalænge jeg end har Liv;
Min hele Sjæl vil jeg nedsænke
I Betragtning af den yndige Viv!
Vender hun sig bort, vil jeg dog stirre
Efter det søde, flygtende Lys,
Til mine Sandser sig forvirre
I Dødens klamme, dæmrende Gys.

Fik jeg engang den Skjebne fristet,
Svandt den elskede Leder, jeg har havt;
Da Liv og Verden for mig har mistet
Al sin liflig tiltrækkende Kraft!
Flygter hun fra mig, mister jeg hende,
Jeg, druknet dybt i mit Hjertes Vee,
Kunde ligesaa godt mine Øine blænde,
Thi for mig var da Intet meer at see.


I:winther2002021740
T:Der sittrer paa mine Læber
TOC:XL. Der sittrer paa mine Læber
F:Der sittrer paa mine Læber
N:Bidrag fra Svend Andersen.

Der sittrer paa mine Læber
Vel tusind blomstrende Ord;
Fra Hjertet op de stræber,
Hvor evindeligt de groer.

Der svæver paa min Tunge
Saa mangen Tone sød,
Som af min evigunge
Kjærlighed blev fød.

De have en Angst, en Længsel
At trænge frem og flye;
Ud fra det mørke Fængsel
Til Liv og Frihed tye.

Det Fængsel er mit Indre;
Der er saa fælt og vildt;
Der ingen Stjerner tindre 
Og lyse fromt og mildt.

Thi Stormen gaaer derinde
Og jager Freden bort;
Frem fare de skarpe Vinde,
Og Natten er kold og sort.

Der lide de saa ilde
De lette Toner og Ord;
Saa gjerne flagre de vilde
Til dig, hvor Freden boer.

Og ængstedes de ikke
Af saa meget andet Smukt,
Saa lokked de dine Blikke
Fra deres livlige Flugt.

De dvæler - men ei de vover
Forstyrrende - og raae - -
Saa strømmer Smerten over - 
Og Spirerne udgaae!

I:winther2002021741
T:Hvad mener du med dette hulde
TOC:XLI. Hvad mener du med dette hulde
F:Hvad mener du med dette hulde
N:Bidrag fra Svend Andersen.

Hvad mener du med dette hulde,
Ætherrene, anelsesfulde
Smiil, som fra dit Bæger
Vidunderligt mit Sind bevæger?
O, maa jeg elske dig, du hvide
Veemodige? Du fromme
Fiintduftende Rosensblomme?
Fra nu til evige Tide?
Eet Hjerte har du vundet -
Eet andet med! thi bundet
Det er til hiint, hvis Taarer blide
Jo ved dit Vemodsblik har rundet.
O, maa jeg elske dig, du Fromme?
Da, hvad jeg end skal lide,
Og hvad der end vil komme, -
Min Tanke skal ei forlade
Det ædle Tempel, du bygger
Af dine forklarede Blade
Mellem de dunkelgrønne Skygger!
Der vil jeg glemme det Kolde, -
Det Bittre vil jeg hade;
Der vil jeg mine Hænder folde,
Der vil jeg min Andagt holde;
Min Sjæl, afført sin Vaande,
Skal evigt der sig bade
I den reneste Duft og Aande,
Som i en hellig Kildes Vande;
Med dig skal den sig blande
Og luttret, klar opstige
I stille Fred, som ikke Toner
Og ikke Ord udsige,
Fra disse taagemørke Zoner
Op til det fjerne, uudsigelige,
Af alle Sjæle anede,
For alle Hjerters Vandring banede
Kjærlighedens Blomsterrige!



I:winther2002021742
T:En Stjernetyder liig, der henrykt glemmer
TOC:XLII. En Stjernetyder liig, der henrykt glemmer
F:En Stjernetyder liig, der henrykt glemmer
N:Bidrag fra Svend Andersen.
K:sonnet

En Stjernetyder liig, der henrykt glemmer
Hver Klang, hver Glands, der jordisk ham omringer,
Mens huldt bedaarende de Toner klinger,
Som hemmeligt og dybt hans Hjerte gjemmer;

Og mens han lytter til de elskte Stemmer,
Hans Længselsblik sig op mod Himlen svinger,
At speide der, om ei hans Stjerne bringer
Bekræftet, hvad han anende fornemmer;

Saa gik jeg hisset i den store Skare,
Og drømte i det underfulde Rige,
Som hun beboer, og jeg med Tro mon vare.

Da mødte Øiet, jeg lod opad stige,
Et Pagtens Tegn fra den Usigelige,
Fra hendes Haand og tvende Stjerner klare!




I:winther2002021743
T:Det sused i nøgne Toppe
TOC:XLIII. Det sused i nøgne Toppe
F:Det sused i nøgne Toppe
N:Bidrag fra Svend Andersen.

Det sused i nøgne Toppe,
Over Græssets spæde Haar;
Da sang der en Fugl histoppe:
,,Nu kommer den favre Vaar;

Jeg fløi over Bjerg og Dale,
Jeg fløi over Strøm og Sø, 
Overalt jeg hørte tale
Om den reisende Kongemø,

Af Smykker eier hun mange,
Hun haver saa meget Guld;
Hende følge tusinde Sange,
Thi hun er saa vennehuld.

Hun stunder til disse Lande,
At rede sin Blomsterseng,
At lunkne de kolde Vande
Og sprede sit Guld iflæng.

De nøgne Grene hun klæder,
Hun feier den isgraae Luft,
De farvede Blade hun væder
Med balsamvirkende Duft.

Jeg saae hende just paa Reisen,
Hun hviilte paa grønnen Eng,
Hvor Storken spanked med Kneisen,
Mens Lærken slog sin Stræng.

Hun raabte: ,,Hør min Befaling,
,,Du liden Sanger paa Qvist!
,,En rigelig Løn og Betaling
,,Den fanger du ganske vist.

,,Mit Glædesbud skal du bære
,,Did til en Sanger i Nord;
,,Han qvad min Priis og min Ære
,,Midt i sin Sorg ifjor.

,,Du sige ham: naar jeg kommer,
,,Vil jeg smykke en Løvsal grøn;
,,Der skal han vandre i Sommer
,,Og sværme og drømme i Løn.

,,Siig ham, at jeg vil læge
,,Hendes smertefulde Bryst - 
,,O! siig, at jeg vil qvæge
,,Hende med venlig Trøst.

,,Han haver ei anden Glæde,
,,Han nyder ei anden Lyst - 
,,Thi vil jeg, hun ei skal græde,
,,For Sorgen har hende kyst.

,,Jeg Sorgen vil kjæk forvise
,,Alt ved mit Scepters Magt;
,,Den sødeste Lindring og Lise
,,Er jo i min Haand nedlagt.

,,Min Skov og Eng skulle dufte
,,Ret som en lægende Drik;
,,Min Himmel skal blaane og lufte,
,,Og funkle skal Solens Blik.

,,Men Havets Bølge skal bæve
,,Om hendes Skulder og Lænd,
,,At hun sig atter maa hæve
,,Styrket og karsk, som den.

,,Flyv nu! og lyd min Befaling,
,,Du liden Sanger paa Qvist!
,,En rundelig Løn og Betaling
,,Da venter dig ganske vist!''

- Saa bød hun mig, og jeg sidder
Nu stolt for dit Aasyn her!
Bring selv nu min Hilsen, mit Qvidder
Til hende, som du har kjær!''



I:winther2002021744
T:Nu Vaarens Blikke venligt smile
TOC:XLIV. Nu Vaarens Blikke venligt smile
F:Nu Vaarens Blikke venligt smile
N:Bidrag fra Svend Andersen.

Nu Vaarens Blikke venligt smile;
Men i dit Øies milde Blaae
Jeg seer den bittre Taare hvile, -
Jeg seer min Himmels Skyer staae.

Mens Solen gaaer omkring og vækker
De spæde Børn af dunkle Jord,
Veemodig Sorgens Lilie dækker
Min Rose med sit hvide Flor.

Hvor skulde jeg med Vellyst drikke
Den beeske Skaal, som dig er rakt,
Hvis atter kun i dine Blikke
Jeg kunde skue Freden vakt.

Men ak! jeg - lænket fast til Strande - 
Maa staae og see i Storm og Hav
Dig tumles om af vilde Vande,
Og tør ei dele selv din Grav!


I:winther2002021745
T:Der bygger en venlig Svale
TOC:XLV. Der bygger en venlig Svale
F:Der bygger en venlig Svale
N:Bidrag fra Svend Andersen.

Der bygger en venlig Svale
Paa hendes Vindves Karm;
Forstod jeg dog dens Tale
Og Sangen fra dens Barm!

Forstod jeg dog dens Qvidder,
Det inderlige Sprog,
Den taler, mens den sidder
Og seer saa skjelmsk og klog! - 

For hendes Vindve skyder
En Rosenstok sig op;
Ud gjennem Løvet bryder
Rødmende Knop ved Knop.

Den stille Blomsterranke
Stirrer ad Ruden ind;
O, vidste jeg dens Tanke!
O, kjendte jeg dens Sind! - 

Og Solens stærke Øie
Og Maanens blide Blik
Saa ofte fra det Høie
Derind til hende gik.

De lykkelige Trende
I Forhør jeg gjerne tog;
Men ak! jeg maatte da kjende
Tre nye levende Sprog!



I:winther2002021746
T:Tak, Elskte! For det Blomsterbrev
TOC:XLVI. Tak, Elskte! For det Blomsterbrev
F:Tak, Elskte! For det Blomsterbrev
N:Bidrag fra Svend Andersen.

Tak, Elskte! For det Blomsterbrev,
Som med din kjære Haand du skrev!
Jeg læser det med henrykt Sind,
Og seer mig paa hver Bogstav blind; 
Beruses i dets rige Glands
Og sværmer i dets dybe Sands!
Med hver en Duft af Blomst og Blad
Fra dig en Tanke følges ad;
Og hver en Farve er en Klang,
En øm, en kjærlig, liflig Sang,
Der toner fra et Fredens Hjem
Og maner Længsels Sukke frem.
   Hvor glad i Tanken jeg dig saae
Hist ved dit runde Bord at staae,
Alvorlig, som du være kan, -
Min søde, ranke Lilievand!
Mens under Øiets kloge Vagt
Du ordned disse Blomsters Pragt;
Mens du med Rødt og Guult og Grønt
Med Blaat og Lilla fik mig sagt
Saa meget Elskeligt og Kjønt!
En Mildhed er deri, en Fred,
Men dog en dyb Veemodighed.
Hver Duft er som et sagte Suk,
Fremlokket ved en Taaredug;
Thi seer jeg dem i Øiet ret,
Har alle Blomsterne jo grædt,
Og alles Kind er blank og vaad!
O, siig, hvad tyder deres Graad? - - 
   Tak, Elskte for det Blomsterbrev,
Som med din lille Haand du skrev!
Den Mildhed, som deri er lagt,
Maa virke med en himmelsk Magt;
Thi fra dit Hjerte den fremgik,
Velsignet af dit hulde Blik,
Befæstet ved din Tankes Aand
Og smykket af din kjære Haand.
   Ei mægter jeg at sende her
Et Svar, som ret var Brevet værd;
Men lover kun - skjøndt ak! hvor lidt! -
Af Hjertens Grund: at hvert et Skridt,
Mit Liv paa Verdens Vei tør gaae,
Skal vorde dig et Svar derpaa!


I:winther2002021747
T:Der var saa ensomt og saa stille
TOC:XLVII. Der var saa ensomt og saa stille
F:Der var saa ensomt og saa stille
N:Bidrag fra Svend Andersen.

Der var saa ensomt og saa stille
Der, hvor jeg laae paa grønne Strand;
Jeg hørte Bølgen langsomt trille
Og skumme hen ad hviden Sand.

Nu taug de travle Livets Røster,
Og Skibe med de hvide Seil,
Der vendte hjem fra fjerne Kyster,
Gled sagte paa det klare Speil.

I Cirkelflugt den blanke Maage
Hen over Havets Flade skjød;
Mens Solen sank, den lette Taage
I Østen dæmred rosenrød.

En lille Fugl paa Gjerderanden
Betragted mig og sang i Ro;
Hist Pigen kom med Mælkespanden
Og lokked for sin røde Ko.

Blank Maanen hæved sig af Voven,
Stærkt duftede det friske Hø,
Og alle Fugle taug i Skoven,
Da Solens sidste Glimt mon døe.

Der var, som under Kirkens Bue,
En Høitidsro, en salig Fred,
Der stemte med mit Hjertes Lue,
Min Andagt og - Veemodighed.

Jeg hilste denne Fred med Taarer,
Min Tanke var hos dig, min Brud!
Og bittert gjennem Hjertets Aarer
En Strøm af Smerte gjød sig ud.

Min Bøn til Ham som fra det Høie
Paa Jorden Fryd og Sorg udsaaer, -
Mit Suk - og Duggen i mit Øie
Er kun, hvad jeg til Trøst formaaer.

Min Elskede! forsag du ikke,
Min Engel paa den dunkle Jord!
En naadig Gud jo vil tilskikke
Fredspalmen dig, før du det troer!


I:winther2002021748
T:Hverken Konge eller Dronning
TOC:XLVIII. Hverken Konge eller Dronning
F:Hverken Konge eller Dronning
N:Bidrag fra Svend Andersen.

Hverken Konge eller Dronning
Har jeg sjunget til endnu!
Kun du, min Tankes Honning!
Har næret mig - du!
Som et venligt Barn sig lægger
Til det moderlige Bryst,
Som en Tiger sig strækker
I den svale Flod med Lyst;
Som en Boa sig slynger
Op i et løvrigt Træ;
Som en Nattergal synger
I Rosenbuskens Læ;
Som en Bi sig nedsænker
I Liliens Jomfruskjød;
Som en Vedbend sig lænker
Til Muurstenen rød;
Som et Kildevæld rinder
Og aldrig bliver træt;
Som en Silkeorm spinder
Sig i sit rige Net;
Som en Solsik bevæger
Sig mod sin lyse Sol;
Som Magnetnaalen peger
Stadigt mod sin Pol;
Saaledes jeg dig vier
Hver Tanke i mit Bryst,
Saa af dit Øie dier
Mit Hjerte kjærlig Trøst;
Saaledes jeg mig slynger
Om dig, mit Livsenstræ;
Saaledes sødt jeg synger
I min friske Roses Læ;
Saaledes jeg nedsænker
Mig i dit Billedes Skjød;
Saaledes jeg mig lænker
Til dig i Liv og Død;
Saa Hjertets Kilde rinder
Og bliver aldrig træt;
Saaledes jeg indspinder
Mig i din Tankes Net;
Saaledes jeg mig dreier
Mod dig, min varme Sol;
Saaledes jeg kun eier
Een fast og sikker Pol! -
Og uden dig var Livet
Mig kun et Skum paa Strøm - 
Et iiskoldt Pust i Sivet - 
En Anelse - en Drøm!


I:winther2002021749
T:Til Sundhedskilden gik jeg
TOC:XLIX. Til Sundhedskilden gik jeg
F:Til Sundhedskilden gik jeg
N:Bidrag fra Svend Andersen.

Til Sundhedskilden gik jeg
For dig, min Hjertenskjær!
Og Lægedrikken fik jeg,
Som jeg dig sender her.

Mens kummerfuld og stille
Jeg sad paa Kildens Kant
Og hørte Vandet trille,
Fra mit Øie Taaren randt.

Til Nymfen, den smukke,
Som hersker der i Løn,
Jeg sendte hede Sukke
Og min inderligste Bøn.

Jeg bad af Hjertets Varme
Med min bævende Mund,
Hun skulde sig forbarme
Og faae dig stærk og sund;

Og lette al den Smerte,
Som vil tynge dig til Jord,
Og dysse huldt dit Hjerte
I Slummer ved sit Ord;

Og dine Roser pleie 
Og dine Liliers Skjær
At længe jeg maatte eie
Hende, som har mig kjær!

Og jeg loved, hvis hun vilde
Bønhøre denne Gang,
Hende og hendes Kilde
Min allerbedste Sang.


I:winther2002021750
T:Naar dybt i Nattens lune Skjød
TOC:L. Naar dybt i Nattens lune Skjød
F:Naar dybt i Nattens lune Skjød
N:Bidrag fra Svend Andersen.


Naar dybt i Nattens lune Skjød
Dit Hoved du til Hvile bringer,
Du siger, at det ofte lød
Som Flagren af useete Vinger;

De svæved om dit Leiested
Saa lette, susende og milde;
Men hvad det var, du ikke veed?
Du veed det nok, ifald du vilde!

Det er to Sjæle, som sig frit
I Nattens stille Favn tør hæve;
Det er to Hjerter, der til dit - 
Til deres Helligdom hensvæve.

Det ene, ungt og let, i Løn
Sig svinger over Land og Havet
Midt i den fromme Aftenbøn,
Hvormed du selv har det begavet.

Det andet, lige ømt og tro,
Fra Stadens lumre Mure haster;
Høitblussende, og uden Ro,
Det heftigt for din Fod sig kaster.

Det ene, i sin milde Fred
Urørt af Verdens Smuds og Bærme,
Tør frit fra Himlen dale ned,
Og frit sig Helligdommen nærme.

Det andet, ak! med Verdens Færd
Og al dens Jammer saa fortrolig,
Med hellig Sky dig kommer nær
Og svæver om sin Andagts Bolig.

Men hvad dit rige Hjerte dem
Saa kjært saa elskovsfuldt har skjenket,
Vil begge to til Gravens Hjem
Bevare helligt og ukrænket.



I:winther2002021751
T:See til Jupiter, den Skjelm
TOC:LI. See til Jupiter, den Skjelm
F:See til Jupiter, den Skjelm
N:Bidrag fra Svend Andersen.

See til Jupiter, den Skjelm,
Høit paa Nattens mørkblaae Mure
Staaer han med sin gyldne Hjelm
Jo paa Vagt, for lumsk at lure.

Vogt dig vel for ham, mit Barn!
Han har ei det bedste Rygte!
Hvis han fik dig i sit Garn,
Maatte du det Værste frygte.

Han er just en Connaisseur,
Det fortæller Oldtids Sange;
Og han veed nok, nu som før,
Hvad der nok var værd at fange!



I:winther2002021752
T:Paa Gaden over Stenene
TOC:LII. Paa Gaden over Stenene
F:Paa Gaden over Stenene
N:Bidrag fra Svend Andersen.

Paa Gaden over Stenene
Dig følger en lille Een;
Saa vims han bruger Benene,
Han er slet ikke seen.

Han render dig i Hælene
Saa let med freidigt Mod,
Paa Trappen, over Fjælene,
Hvor du sætter din Fod.

Som en lille huusvant Nisse,
Skjøndt du ham øiner ei,
Han iler med til visse
Paa hver din Sti og Vei.

Han boede med dig sammen,
Hvor saa du flytted hen;
Han havde ret sin Gammen,
Den uselige Svend:

Du troede dig tidt alene
Med Haanden under Kind;
Han gynged i Hyldens Grene
Og kigede til dig ind.

Tidt sad han dig for Øiet
Midt i din Blomsterkost,
Saa overstadig fornøiet,
Som Rotten i sin Ost.

Han spidsed da sit Øre,
Naar ret du sukked ømt,
Saa gjerne gad han høre,
Hvad dit Hjerte fik drømt.

Hvor gjerne han vilde trøstet
Dig, naar dit Hjerte led;
Hvor gjerne han dig forlysted,
Ak, Sligt du ikke veed:

Hvor gjerne vilde han veire
Din Kummers Dæmring hen,
Den skumle Nat beseire
Og skabe Dag igjen;

Da nys det gik dig saa ilde
Hist pa den steile Vei,
Han iled, men kom for silde,
Og ak! han hjalp dig ei.

Tidt sad han paa hvide Blade,
Naar Pennen ret blev brugt;
Og paa din Farvelade,
Naar du maled Blomst og Frugt.

Han lytted til din Kjoles
Raslen, ihvor du gik;
Og leved kun ved at soles
I dine klare Blik.

Naar orle du opbinder
Dit bløde, blonde Haar,
Han med blussende Kinder
Paa din Speilramme staaer.

Han smiler ved din Latter,
Han græder ved dit Suk:
Ak, aldrig selv du fatter,
Hvor han finder dig smuk.

Hver en Sittren med Brynet,
Og hvert dit Øies Blink
Opfanger han som Lynet
Saa klart og saa flink.

Naar du tier, naar du taler,
Naar du sidder, naar du staaer,
Naar du læser, skriver, maler,
Naar du reiser dig og gaaer;

Naar du sysler ret saa nydeligt - 
Al den søde Harmonie
Opfatter han saa tydeligt,
Som udtaler sig deri.

Og hvad selv du agter føie,
F. Ex. Din Tommeltot,
Han seer med kjærligt Øie, - 
Han lider den saa godt! 

- Men Dvergen er min Tanke;
Han lever kun af dit Liv
Og voxer, som Druens Ranke
Voxer ved Solens Bliv.

Jeg maa dig det forkynde,
At ret med barnlig Lyst
Han dier af al din Ynde
Som af en Moders Bryst.

Han dier den Sødheds Kilde,
Som i dit Væsen boer;
Saa, var han før kun lille,
Han bliver nu stærk og stor.

Og har han med List og Lempe
Saa fulgt sin Lyst og Pligt,
Han kroer sig som en Kjæmpe,
Og kalder sig et Digt.



I:winther2002021753
T:Lad dem synge som de maae!
TOC:LIII. Lad dem synge som de maae!
F:Lad dem synge som de maae!
N:Bidrag fra Svend Andersen.

Lad dem synge som de maae!
Lad dem qvæde deres Sange
Fade, flaue, brede, lange,
Tørre, vindige og smaa!
Lad dem kun som Ulve tude
Om Despoter og om Død!
Lad dem Friheds Morgenrød
Kun som Lærker høit bebude!
Lad dem slynge deres Ild!
Lad dem tænde deres Fakkel! 
Blande mig i det Spektakel
Hverken kan jeg eller vil.
Gav mig Gud til Sang en Stemme,
Ild i Hjerte, Kraft i Bryst,
Vil jeg dog kun til din Trøst
Sangens Ild og Styrke gjemme!
Hvis jeg kun et kort Secund
Fra min søde Elskovsstjerne
Sorgens tunge Slør kan fjerne
Og dit Hjerte gjøre sundt;
Hvis jeg kun et Smiil kan vække  
Op til Blomstren paa din Kind;
Hvis jeg Spiren i dit Sind
Til et Fredsminut kan lægge;
O, da maa den hele Flok
Gjerne qvække, qviddre, sukke,
Alle Laurens Blade plukke, - 
Der er vel til Alle nok! - 
Du alene mig kan lønne!
Du - alene du kan faae
Sjælens Blomst til ud at slaae
Sine Blade, friske, grønne!
Og al Verdens raae Forstand,
Pral og Prunk mig intet veier
Mod en slig Begeistrings Seier,
Som du mig berede kan.
Dog det er ei egen Kraft,
Som bevæger Alt herinde;
Du beruser det, Veninde!
Liig en mægtig Drues Saft!
Thi til hver en sindrig Tanke
Og til hver en dristig Flugt,
Hver en Blomst og hver en Frugt
Det hos dig maa Frøet sanke.
Elskte! Du vil til min Grav
Jo din Sanger huldt beskytte?
Laurens Krands jeg aldrig bytte
Vil for Rosen, du mig gav!




I:winther2002021754
T:Hil dig, min Vandrings Lys!
TOC:LIV. Hil dig, min Vandrings Lys!
F:Hil dig, min Vandrings Lys!
N:Bidrag fra Svend Andersen.

Hil dig, min Vandrings Lys!
Min Morgenstjerne klar!
Som mig fra Nattens Mørke
Mod Dagens Dæmring bar!
Du vinked fra Jord
Og, som Lærken, høit og frit
Jeg qviddrer nu, - men Qvadet
Er heelt og holdent dit!

Du smiler mildt og stille
Til den rødmende Øst,
Mens Nattens Kjortelbræmme
I Flugt du har kyst.
Du lukker bly dit Øie, -
Men Smilet ikke døer,
Skjøndt du blufærdig svinder
I Solens Straaleslør.

Det kom mig for vel stundom,
At din Straales Trylleri
Sig dulgte i en langsom Sky,
Der drog dig forbi;
Men det var ingen langsom Sky!
Det var i mine Blik
En Taare, mild og varm,
Som fra Hjertets Afgrund gik.

Den vilde op at skue,
Hvad der bevæged saa
Den urolige Bolig,
Hvor den slumrende laae;
Den vilde op at skue
Den guddommelige Magt,
Der af dens dybe Dvale
Til Liv den havde vakt.

Dens Liv var sødt og stille,
Ei Smerte var deri,
Den fødtes ved din Straales
Huldsalige Magie.
Den lokked sine Søstre frem, - 
De kom med milde Blik;
Thi alle jo af dig
En Velsignelse fik.

O, blot naar jeg dig tænker,
Da smeltes jo i mit Bryst
Jordlivets Iis og Kulde
Til en sommerlig Lyst;
Og hvad Gudherren lagde
Af godt i Hjertets Gjem,
Fremspirer ved den Dug,
Som du har lokket frem.

Min Vandrings søde Lys!
O, min Morgenstjerne reen!
Glødende som Rubinen,
Stærk som Karfunkelsteen!
Naar Dagens Sol nedsynker
I det vestlige Hav,
Vil du, som Aftenstjerne,
Da blinke over min Grav?



I:winther2002021755
T:Skjøn er Vaaren! Lifligt Solen
TOC:LV. Skjøn er Vaaren! Lifligt Solen
F:Skjøn er Vaaren! Lifligt Solen
N:Bidrag fra Svend Andersen.

Skjøn er Vaaren! Lifligt Solen
Farver Bøgens lyse Top;
Bukkar dufter, og Violen
Slaaer med Blu sit Øie op;
Bag de bløde, grønne Lokker
Smiler Rosens spæde Mund,
Og som klare Sølverklokker
Klinger Fuglesang i Lund.

Skjøn er Vaaren! ak, men svinder
Flygtig som et Aandedrag;
Om dens Herlighed os minder
Snart kun Løvets gule Lag;
Rosen slumrer, Lilien segner,
Livet døer paa Mark og Vang,
Solens varme Kinder blegner,
Stum er Lundens Klokkeklang.

Men en bedre Vaar jeg kjender,
Ingen Vexel hersker der:
Stadigt Rosens Flamme brænder,
Mildnet huldt af Liliens Skjær;
Sjælens Blomster, frie og unge,
Staae just der i freidig Flor,
Og i Helligdommen sjunge
Evigunge Længslers Chor.

Hun er Vaaren, jeg har fundet - 
Paradisets unge Frugt!
Hun er den, som fast har bundet
Ved sin Trolddom Tidens Flugt!
Ak, i Hendes Smiil, i Sukket,
I det milde, kjære Blik
Har mit Hjerte dybt inddrukket
Evighedens Ungdomsdrik! - 



I:winther2002021756
T:Løvet synker mat til Jord
TOC:LVI. Løvet synker mat til Jord
F:Løvet synker mat til Jord
N:Bidrag fra Svend Andersen.

Løvet synker mat til Jord,
Solens Blik har tabt sin Styrke,
Og i det forladte Nord
Hersker Skyer, Kuld og Mørke.

I mit Hjerte er der Syd:
Eviggrønne Rosenfaner,
Drueblod, Orangers Pryd,
Sol og Blomster og - Vulkaner.



I:winther2002021757
T:Naar Solens Blik kun sparsomt bryder
TOC:LVII. Naar Solens Blik kun sparsomt bryder
F:Naar Solens Blik kun sparsomt bryder
N:Bidrag fra Svend Andersen.

Naar Solens Blik kun sparsomt bryder
Bag Skyen frem i gule Høst,
Da gjennem nøgne Skove lyder
Til Fuglene en Varselsrøst.

I hellig Taushed Alle lytte;
De veed, det er et Guddomsbud;
Og kjækt fra deres Sommerhytte
De svæve mod det Fjerne ud.

Hen over Havets sorte Bølge
Høit under Himlens blaae Paulun
I store Sværme rask de følge
Hiint Varsel, som en Krigsbasun.

I Syd, hvor nys for Solens Lue
Granatens fyldte Boble sprang,
Der drikke de den stærke Drue
Og vaagne op til Liv og Sang!

En Enkelt dvæler her i Lunden,
Som i sit rette Fædreland!
Som ved en venlig Trolddom bunden,
Hensunken, stille, sidder han.

Men indad vendt er nu hans Blikke,
Thi der er livligt, mildt og klart;
Og hvad hans Øie skuer ikke,
Er just hans Hjerte aabenbart.

Som naar i Nattens Mulm det lyner
Og viser Egnen i dens Pragt,
Forglemte, fjerne, kjære Syner
Ham lokke med veemodig Magt.

Da drømmer han om blanke Straaler,
Om lune Vinde, lysblaa Luft,
Om klare Kilder, Lilieskaaler,
Om Guldorangens stærke Duft.

Han drømmer om de Drueklynger,
Hvor han beruset fordum hang,
Mens Mindet dybt i Hjertet synger
Hans Længselsqval en Vuggesang!

Saaledes - skilt fra dig - min Engel!
Jeg drømmer om den Rose rød,
Der i et Nu pa Liliens Stengel
Ved Aabenbaring os blev fød.

Jeg kan ei hvile! - kan ei glemme
Dit Blik, din Røst, dit Hjertes Slag,
Og stedse mere kjæk min Stemme
Dig synger - til min sidste Dag.

Du er mit Liv her midt i Døden,
Du er mit Haab i Smertens Stund;
Du har mig vakt i Morgenrøden, -
Bred mig din Favn til Aftenblund!




I:winther2002021758
T:Her hjemme i min Stue
TOC:LVIII. Her hjemme i min Stue
F:Her hjemme i min Stue
N:Bidrag fra Svend Andersen.

Her hjemme i min Stue
Violerne, de blaae,
Paa Gulvet, i Papiret
Henkastede laae;
Og da jeg Fængslet aabned
Og rigtig paa dem saae,
Da var de næsten døde, -
Og saa var der saa faa!
Jeg lagde dem om Koppens
Forgyldte, krumme Rand, 
Og døbte dem saa kjærligt 
Med Livsens friske Vand.
Een Nat har gjort Mirakler!
I Morges jeg jo saae
Alle de smaa Stakler
Deres milde Blik opslaae.
I Duft de til mit Hjerte
Takoffret lod fremgaae,
Og vi var alle glade, -
Men, ak! der var saa faa!
Jeg voved ei at sende
Dem hist den lange Vei
Til dig, min Veninde!
Det maatte jeg jo ei.
Nu staae de her og haabe - 
De haabe jo som jeg; -
Som jeg de alle længes,
De længes efter dig;
Men længes de for længe,
Da gaaer det dem som mig! 




I:winther2002021759
T:Saa fast mit Hjerte banker
TOC:LIX. Saa fast mit Hjerte banker
F:Saa fast mit Hjerte banker
N:Bidrag fra Svend Andersen.

Saa fast mit Hjerte banker,
At det smerter som Ild;
Uroligt Sindet vanker
Omkring og farer vild.

Mit Øie seer kun Mørke,
Hvorhen det er vendt;
Min Fod har tabt den Styrke,
Som før den har kjendt.

Min Tunge sig forbittrer,
Min Tinding er som Bly;
Jeg trodser - og jeg sittrer - 
Jeg vil - og er dog sky.

Men er du ved min Side,
Og hører jeg din Røst,
Den venlige, den blide,
Da aander let mit Bryst.

Da klinger Harpen inde
I Hjertets Helligdom;
Da seer jeg glad forsvinde
Hvert Jammerens Phantom.

Du smiler og du taler,
Og din Tale, dit Smiil
Kan ende mine Qvaler,
Saasnart som du kun vil.



I:winther2002021760
T:En Rosenstok, ustadig
TOC:LX. En Rosenstok, ustadig
F:En Rosenstok, ustadig
N:Bidrag fra Svend Andersen.

En Rosenstok, ustadig,
Snart nøgen er, snart grøn;
Men i mit Indre evigt
Det blomstrer i Løn.

Saa Blomst og Blad fremspire
Med Vaarens Liv og Saft, - 
Dog virker her ei min egen,
Men en anden, hellig Kraft.

To milde Stjerner vogte
Saa kjærligt paa min Vei,
At jeg var reent afsindig,
Hvis jeg dem fulgte ei.

O, kjære, klare Stjerner!
Bliv ved at tindre smukt.
Og leed mig over Livets
Vildtsvulmende Bugt.

Jeg grundet har saa længe,
Men ei til Klarhed bragt,
Hvorfra I vel har hentet 
Hiin underfulde Magt.

Saa mild - og dog saa vældig,
Saa venlig og dog stærk,
At her paa Jord I virke
Et Himlens Underværk.

I fæstet har min Tanke
Til dens dybeste Rod;
I vækket har mit Hjerte
Og fortryllet min Fod.

O, kjære, lyse Stjerner!
Nu seer jeg klart og grant,
Hvor før jeg i Alverden
Kun Mulm og Øde fandt.

O, lær mig og at blusse
Som Eders Straale varm!
Lær mig den Flamme tænde,
Som I tændte i min Barm!

O, lær mig og at binde
Saa fast, som selv I bandt!
Lær mig en Seier vinde,
Som selv I den vandt.

Hold Eders Glands da yndigt
For Sky og Taage fri;
Og lad mig ene speile
Min Tilværelse deri!



I:winther2002021761
T:Hvor jeg af Længsel bæver
TOC:LXI. Hvor jeg af Længsel bæver
F:Hvor jeg af Længsel bæver
N:Bidrag fra Svend Andersen.

Hvor jeg af Længsel bæver
Hist i den kolde Nat,
Og mod dit Vindue hæver
Mit Blik af Taarer mat;

Der risler ingen Kilder,
Der vifter intet Træ,
Ei Nattergalens Triller
Fremgaae fra Myrtens Læ;

Ei milde Vinde lufte
Hen over Havens Bed,
Hvor Natvioler dufte
Og slumre sødt derved;

Ei Bjerget kaster Skygge
Ud over Dal og Strøm,
Hvor gamle Minder bygge
Og ligge som i Drøm;

Ei Stjernens Øie titter
Ned til en vild Ruin;
Og du har intet Gitter,
Jeg ingen Mandolin;

Og uden Melodier
I Nattens kolde Gys
Jeg ene staaer og tier
Og stirrer paa dit Lys! - 

Men - var den til at høre
Mit Hjertes stille Sang,
Og fulgte blot et Øre
De Melodiers Gang;

Og kunde den blot anes
Den rige Billedpragt,
Som i mit Bryst fremmanes
Ved denne Længsels Magt;

Og var min tause Tanke
Klar, som en Harpes Lyd, -
Da vilde snart sig sanke
En Verden, fuld af Fryd,

Som henrykt vilde sænke
Sig ned i Sangens Strøm,
Og med min Tanke tænke
Og drømme med min Drøm. -

Men taus jeg staaer alene,
Og vandre maa min Vei
Paa Gadens øde Stene, -
Selv du mig aner ei!


I:winther2002021762
T:Sov sødeligt i Dødens Skriin
TOC:LXII. Sov sødeligt i Dødens Skriin
F:Sov sødeligt i Dødens Skriin
N:Bidrag fra Svend Andersen.

Sov sødeligt i Dødens Skriin,
Du Rose, spæd og faur og fiin!

Sov sødt, o Barn! dit Liv, din Død
Mig smelter i en Veemod sød.

I Hendes stille Fredens Hjem
Du kom til Liv og spired frem.

Du voxed under hendes Haand,
Omsvævet huldt af hendes Aand.

Du lærte hendes klare Blik,
Og hendes Læbers Smiil du fik.

Hun redte dig din Vugge grøn - 
Og hvad du var, blev hendes Løn.

Tidt tankefuld hun paa dig saae,
Mens end i Svøb og Baand du laae.

Og da din Puppes Ringe brast,
Fik hun det første Øiekast.

Hun saae dit Hjertes første Slag,
Hun drak dit første Aandedrag.

Du med det stille, fromme Sind
I hendes Liv dig leved ind.

Men ak! den Fryd kun vared kort!
Til Een hun sendte dig jo bort.

Og han - mens høit hans Hjerte slog,
Sin kjære, lille Gjæst modtog.

Med sværmende, fortryllet Sands
Han speided i din Bladekrands.

Han stirred i dit Bæger stivt
Og læste der en yndig Skrift.

Han aned al den Sympathie,
Som hendes Aand fik lagt deri.

Og henrykt hver en Morgenstund
Hans Læbe nærmed sig din Mund.

Og hver en Aften, from og tro,
Han hvisked dig: ,,sov sødt i Ro!''

Indtil dit Hoved bøiet stod,
Og Kindens Purpur dig forlod.

Til Øiet tabte al sin Pragt,
Og falmet sank din lette Dragt!

Thi ak! hans Hjertes Feberglød
Var dig for stærk - og blev din Død!

O, sov nu sødt i Dødens Skriin,
Du, hendes Barn! saa faur og fiin.

Dit Minde er din Sjæl! Og den
Skal kjærligt leve hos din Ven;

Det binder ham til hende, som
Dig var en Moder, kjær og from;

Og som hans Hjerte elsker, til
I Dødens Favn det briste vil!



I:winther2002021763
T:Jo vist er du fortryllende! -
TOC:LXIII. Jo vist er du fortryllende! -
F:Jo vist er du fortryllende! -
N:Bidrag fra Svend Andersen.

Jo vist er du fortryllende! - 
Og mit Liv jeg leve vil
Al din Herlighed hyldende
Ved Sang og Strængespil;
Dig helt afspeilende
I Kjærlighedens Hav;
Der svinder jo det Feilende
Og synker som i Grav;
Thi veed du ei, at Kjærlighed
Er just dit rette Hjem?
Den bærer al din Herlighed
Sødt straalende frem!
Den er det, som klarer jo
Og gjør det Dunkle lyst;
Den er det, som bevarer jo
En Himmel i vort Bryst!
   Og naar engang de lægge mig
Paa Dødens kolde Seng,
Med Jordelinet dække mig,
Og stum er Harpens Stræng:
Og alt jeg ligger hyggelig
I Dødens milde Nat,
Og man spørger: ,,Var han lykkelig?''
Da reiser jeg mig brat
Og svarer høit: ,,Mig prydede
,,Ei Laurens Hæderstegn,
,,Ei qvæged eller frydede
,,Mig Rigdoms gyldne Regn: -
,,Men hun - hun har jo smykket mig
,,Med Himlens bedste Navn,
,,Og hun - hun har henrykket mig
,,Til Salighedens Havn;
,,Hun nævnede sin Sanger mig,
,,Og selv var hun min Brud, -
,,Og intet meer forlanger jeg
,,Af Verden eller Gud!''


I:winther2002021764
T:Naar Natten kaster sine Skygger
TOC:LXIV. Naar Natten kaster sine Skygger
F:Naar Natten kaster sine Skygger
N:Bidrag fra Svend Andersen.

Naar Natten kaster sine Skygger
Ud over tause Sø og Kyst,
Da kommer Sorgen hid og bygger
Sit Natteleie i mit Bryst.

Som Vedbend tæt til Stammen klynges,
Saa den gaaer ud og er forød,
Saa Sorgen ved mit Blod forynges
Og lever frodigt af min Død.


I:winther2002021765
T:Det er jo, som jeg tidt har sagt
TOC:LXV. Det er jo, som jeg tidt har sagt
F:Det er jo, som jeg tidt har sagt
N:Bidrag fra Svend Andersen.

Det er jo, som jeg tidt har sagt:
Alt, hvad sig til dig nærmer,
Beruset af din Yndes Magt
Hengiver sig og sværmer.

Selv Fuglene paa grønne Green
Den skye Natur forandrer;
De hoppe ned med slanke Been
Paa Stien, hvor du vandrer.

Saa dvæle de - saa hoppe de - 
Og er slet ikke bange,
Men vende Halsen for at see
Dig rigtig mange Gange.

Var jeg en listig Jæger, du!
Saa skjød jeg dem - med Rette;
Thi jeg er, som du veed, jaloux,
Og de er saa coquette.

Dog skulde for min Dolk, mit Skud
Hver din Tilbeder bløde,
Saa rydded jeg for Mange ud,
Og Verden blev saa øde.


I:winther2002021766
T:Nu Dagen lukket har sit Øie
TOC:LXVI. Nu Dagen lukket har sit Øie
F:Nu Dagen lukket har sit Øie
N:Bidrag fra Svend Andersen.

Nu Dagen lukket har sit Øie,
Bag Skyen alle Stjerner døe;
Sig Bøgene for Stormen bøie,
Der suser over Land og Sø.

Men Solen kommer snart fra Østen
Og kaster Guld pa Skov og Kyst,
Saa from, veldædig, som naar Trøsten
Nedstiger i et sorgfuldt Bryst.

Nu har og Hun sit Øie lukket,
Ak, som har grædt saa mangen Gang!
Og Hjertet slumrer sødt, mens Sukket
Opløses i en Drømmesang.

O, Trøstens Sol! Du dig forbarme!
I denne Barm er godt at boe;
Stig du derned med Kraft og Varme,
Saa skjenker du jo Liv til To!



I:winther2002021767
T:Paa Landet skal du leve
TOC:LXVII. Paa Landet skal du leve
F:Paa Landet skal du leve
N:Bidrag fra Svend Andersen.

Paa Landet skal du leve
Der er saa godt at boe,
Naturen evig skifter
Og har dog evig Ro.
Ud fra det skumle Stræde!
Hist er saa lyst og vidt;
Der Vaarens Luft tør svæve
Om dine Kinder frit.

I hine lune Skove,
Hvor der er Duft og Glands;
Ved denne Kyst, hvis Vove
Forlyster sig med Dands;
Paa denne Eng, hvis Blomster
Saa venligt til dig lee,
Der skal dit Hjerte styrkes
Og slippe al sin Vee.

Her Svanen er din Hofmand
Saa lækker, myg og krum
Han courer for dig ivrigt,
Skjøndt Stakkelen er stum;
Med siirligt bløde Lader
Han seiler paa sin Dam,
Og naar din Haand ham mader,
Han ryster af Fryd sin Ham.

Og Lærken hist, samt Gjøgen
Er din Hofmusikant,
De Smaa, de spille freidigt,
Hvad selv de opfandt:
Mens deres Dronning hviler
Paa Mossets Fløiel fiin,
Og Bøgen pragtfuld hvælver
Sin grønne Baldachin.

Sig Rosen frisk skal speile
Her i din Kinds Karmin,
Og Natviolen blande
Sin sødeste Drøm i din.
Her tier den fule Klaffer,
Her høres saa lidt til Suk;
Kun Stærens Sladder lyder,
Og Duens Veemods-Kluk.

Os Dagen jævnt skal vandre
Sin stille, bløde Vei;
Imellem os skal ei træde
Noget fremmed Ja og Nei!
Du slumrer ind ukrænket,
Du vaagner op til Fred, -
Og seer dig om - og finder
Slet intet Men derved.


I:winther2002021768
T:Jeg kom til Skovens Bolig
TOC:LXVIII. Jeg kom til Skovens Bolig
F:Jeg kom til Skovens Bolig
N:Bidrag fra Svend Andersen.

Jeg kom til Skovens Bolig;
Der var saa yndigt hist,
Og Fuglene fortrolig
Smaasnakkede paa Qvist,
Løvfrøen, grøn og lille,
Paa Tuen sprang med Lyst;
Fast hørtes Duggen trille
Paa alle Blomsters Bryst.

Veemodig og alene
Jeg blødt i Græsset laae,
Fra Hasselbuskens Grene
En Drossel paa mig saae;
Nysgjerrig og forvoven
Den nærmere sig svang,
Mens klart igjennem Skoven
Dens friske Toner klang.

Hist fjernt paa Høien standsed
En Hjort med stort Gevier,
Mens Daadyrflokken dandsed
Henad de grønne Stier.
Igjennem Krattet skimted
Jeg Havets glatte Speil;
Der langsomt gled og glimted
En Baad med hvide Seil.

En sagte Susen lufted
Hen over Bøgetop,
Og alle Urter dufted
Og saae mod Himlen op;
Og Himlen var saa herlig,
Saa venlig, puur og skjær,
Den smiilte sødt og kjærligt
Ned til sin Børnehær.

Og alle Tanker sorte
En Stund mit Sind forlod;
Thi Freden holdt dem borte,
Som Vagt den hos mig stod;
Den med sin Vinge vifted
Og tog mig i sit Skjød; - 
Da i sin Slummer skrifted
Mit Hjerte den sin Nød.

Og jeg lod Hjertet sanke
Trøst i Naturens Fred;
Kun een - en hellig - Tanke
Blev vaagen end derved:
Hvad skal jeg med det Hele?
Den Fryd er ikke reen;
Nei - Gud! o, lad mig dele
Din Himmels Fred med Een!


I:winther2002021769
T:Jeg taug nu saalænge stille -
TOC:LXIX. Jeg taug nu saalænge stille -
F:Jeg taug nu saalænge stille -
N:Bidrag fra Svend Andersen.

Jeg taug nu saalænge stille - 
Jeg veed ei selv, hvor jeg slap -
Min Tanke mig syntes for lille,
Og Sprogets Skat altfor knap:

Men nu vil jeg trille og spille,
Min Lire skal dreie sig rap,
Ifald kun min Musa vilde
Mig sige ret, hvor jeg slap!


I:winther2002021770
T:Mig ingen Tid skal have bragt
TOC:LXX. Mig ingen Tid skal have bragt
F:Mig ingen Tid skal have bragt
N:Bidrag fra Svend Andersen.

Mig ingen Tid skal have bragt
En saadan Blomsterflor,
En saadan fyndig Tankepragt,
Som nu paa dit Ord!
Jeg føler, hvor det spirer frem,
Jeg mærker, hvor det groer,
I Hjertets og i Tankens Hjem 
Jeg følge kan dit Spor.
Med Blomster vil jeg mætte dig,
Med Farver og med Klang,
Med Krandse jeg omflette dig
Vil i hver lille Sang.
Jeg henrykt vil forvilde mig
Paa Phantasiens Flugt;
Og salig-blind indbilde mig,
Hvert Vingeslag var smukt.
Og du? du vil ledsage mig,
Min Eneste paa Jord!
Og intet skal betage mig
Den Tro, hvorpaa jeg troer!


I:winther2002021771
T:I Sommer, da vi havde det yndige Veir
TOC:LXXI. I Sommer, da vi havde det yndige Veir
F:I Sommer, da vi havde det yndige Veir
N:Bidrag fra Svend Andersen.

I Sommer, da vi havde det yndige Veir,
Da sang jo for mig baade Lærker og Stær,
Og Gjøgen den galed i Skoven;
Da laae jeg i Græsset saa blødt og saa grønt,
Mens Solen den tindred gjennem Løvet kjønt,
Og luunt mig omfavnede Voven.

Hvor er du nu henne, du qviddrende Gjæk!
Som sang dine Viser bag Busk og i Hæk,
Eller slog høit i Luften din Trille?
Du var jo min Mester, men ogsaa min Ven
Jeg hørte din Sang, og du min igjen,
Og saa taug vi begge To stille.

Saa du faldt i Slummer, du Rose saa rød?
Og dine Øine segned, du Lilie blød? 
I kunde ei holde jer vaagen?
Ja, nu er her øde paa Mark og pa Toft,
Graaskyen har tjeldet os Himlens Loft,
Paa Stenen sidder skrigende Maagen.

Nu Nattens Storm er blevet min Nattergal fiin,
Den suser, den fløiter med sørgeligt Hviin
Gjennem vaade, sukkende Grene;
Og Døden har meiet sin grusomme Høst,
Hver Farve er slukket i Dal og paa Kyst,
Og Bølgerne stivnes til Stene.

Dog atter vil komme en pyntelig Vaar
Med Skove, der grønnes, med Fugle, der slaaer,
Med Blomster og Druer og Ranker;
Med kyssesyge Bølger ved duftende Kyst,
Med Smiil for mit Øie, med Fred for mit Bryst,
Med Haab og med freidige Tanker.

For hvem tør jeg sanke den qvægende Høst?
Med hvem skal jeg dele den friske Sommerlyst,
Og drikke af Blomsternes Skaaler?
Jeg veed det jo nok - men ak! det er mit Savn,
At end i det Fjerne hendes elskede Navn
Liig Vaaren mig lokker og straaler!


I:winther2002021772
T:De see paa dig med Øine milde
TOC:LXIII. De see paa dig med Øine milde
F:De see paa dig med Øine milde
N:Bidrag fra Svend Andersen.

De see paa dig med Øine milde,
De mæle intet bittert Ord;
De tale, tidligt eller silde,
Saa sødt, imens de staae i Flor.

Og deres Tankekreds er sluttet
I den, som pleier dem saa ømt;
De glemme saligt i Minuttet,
Hvad i Minuttet de faae drømt.

Til Tak de skjenke, hvad de eie,
Saa stærkt og puurt, som de det fik,
Mens de mod Solens Aasyn dreie
Med Længsel deres vaade Blik. 

De er saa venlige, saa bløde,
Al deres Tanke reen og smuk;
De leve uden Sorg og Brøde,
Og slumre hen - foruden Suk.

 - O, var jeg dog som Blomsten, stille
Og uden Vildhed i mit Sind!
Jeg følte da med Taalmod trille
Kun Duggens Taare paa min Kind;

Jeg kunde tale med dig rolig,
Som den, med Smilet om min Mund;
Du bøied dig saa trygt, fortrolig
Og læste i mit Hjertes Grund;

Jeg leved ved dit Øies Stjerne,
Som Blomsten, varm af Solens Glød;
Og ak! hos dig jeg døde gjerne,
Naar du med Veemod saae min Død.


I:winther2002021773
T:Svæv hid med al din Pragt og Pryd
TOC:LXXIII. Svæv hid med al din Pragt og Pryd
F:Svæv hid med al din Pragt og Pryd
N:Bidrag fra Svend Andersen.

Svæv hid med al din Pragt og Pryd,
Du milde Luft fra lune Syd, - 
Hid over Land og Vover;
Bring du os Solen, Regn og Dug!
Væk i mit Hjerte alle Suk
Til Sang, som endnu sover.

Opløft kun freidigt du din Røst,
O, Bølge trindt om grønne Kyst,
Og hæv dig dybt fra Grunden!
O, vug mig i din stærke Favn,
Saa Alt - undtagen hendes Navn - 
Maa synke glemt til Bunden.

Stig op af Jordens Moderskjød
Saa hvid som Snee, som Duun saa blød,
Du høie, rene Lilie!
Og lær mig ved dit fromme Smiil
For Længsels smertefulde Piil
At bøie fromt min Villie.

Træd frem, o Rose! Vaarens Trøst! 
Og ræk mig frit dit hulde Bryst,
Jeg vil din Friskhed die;
Indlullet ved din Kind saa sund
Skal Smerten faae et lille Blund,
Og Stundens Jammer tie.

Drag bort, o Himmel! bort dit Slør,
Saa Stjernen jeg, naar Dagen døer,
Kan skimte fra det Høie,
Og tænke mig, i mørke Nat
Jeg saae bag sorte Flor og Hat
Et Blink fra hendes Øie.

Kom saa, du søde Nattergal!
Snart Løvet vil i Skoven sval
Dit Brudekammer lukke.
Ak, vore Tanker følges ad!
Formæles skal dit Elskovsqvad
Med mine Længselssukke!


I:winther2002021774
T:Skulde der komme den Tid
TOC:LXXIV. Skulde der komme den Tid
F:Skulde der komme den Tid
N:Bidrag fra Svend Andersen.

Skulde der komme den Tid,
Da dine blonde Lokker blev graae;
Da dine Øines Blaae
Blev sløret, og - skjøndt lige blid - 
Din Læbes Purpur svandt;
Da din svigtende Stemme kun
Som i en Drøm, i et usikkert Blund
Besværligt Vei til Ordet fandt;
Da din Haand, den kjærlige, bløde,
Med Sittren sig lagde i min,
Og din Fod med langsomme Trin
Hver Morgen bragte mig dig imøde:
Da skulde du vide, hvad nu knap du troer,
At jeg elsked i dig de evige Ynder,
Hiin evige Skjønhed, der huldt sig forkynder
I dette Alt, som kun stammer fra Jord;
At den Elskovs dybe Mystik,
Som jeg har læst i dit Blik,
I hver Lade, i din Gang,
I Haarets Farve og i Stemmens Klang,
Har en Kilde, der dybere laae,
End Alt det, som her skal forgaae,
End Alt det, vi maae vandre fra, - 
Du skal see, hvor jeg elsker dig da!
   Og den Tid - den kommer engang,
Naar det, som nu har Klang
I Høiden og Dybden, er forsvundet;
Naar nedad vor Pande vi bøie,
Mens Tanken alt boer i det Høie,
Hvorhen den fra Mørket sig svang;
Naar Meget er i Glemsel bundet - 
Vore Savn, vor Sorg - og min Sang!


I:winther2002021775
T:Over By, fra Taarnets Kroner
TOC:LXXV. Over By, fra Taarnets Kroner
F:Over By, fra Taarnets Kroner
N:Bidrag fra Svend Andersen.

Over By, fra Taarnets Kroner,
Under Himlen kold og graa,
Pindsehymnens Alvorstoner
Mægtigt til mit Hjerte gaae.

Sagteligt som Duer hvide
Med det grønne Olieblad
Gjennem Ætheren de glide,
Medens Skyen skilles ad.

Unge Haab og gamle Minder
Spire frem til kjærlig Trøst;
Taaren som ustandset rinder, 
Vander Blomsten i mit Bryst.

Let mit Suk med Aandedrættet
Flyer som af et Fangebuur,
Liig en Sommerfugl fra Nettet
I den vilde, frie Natur.

Og jeg blues ved min Jammer
I min blege Kummers Nat;
Har jeg i mit Hjertekammer
Ei en riig, en evig Skat?

O, en Skat, hvis fulde, rige
Rente er for Evighed:
Dig, min Uudsigelige!
Og dit Hjertes Trofasthed.

Og jeg kunde feig forsage?
O, men Gud er mild og god;
Han tilgiver mig min Klage,
Og ved dig han skjenker Mod.

Under Skovens grønne Ranke
Vil jeg vandre eensom ud,
Og en hellig Pindsetanke
Sende fromt til dig og Gud!


I:winther2002021776
T:Jo tiere jeg seer dig - ak!
TOC:LXXVI. Jo tiere jeg seer dig - ak!
F:Jo tiere jeg seer dig - ak!
N:Bidrag fra Svend Andersen.

Jo tiere jeg seer dig - ak!
Jo meer du er mig smuk!
Og jeg skilles altid fra dig
Med et dybere Suk.

Og med dybere Sukke
Jeg møder dig igjen;
Der farer sødt en Gysen
Over mit Hjerte hen.

I dit rørende, blonde,
Dit silkebløde Haar
Min vansmægtende Tanke
Saa sød en Drøm sig faaer.

De yndigste Noveller
Jeg aner i dit Blik;
Jeg ingen Bog saa deilig
End før for Øie fik.

Som Engle om Madonnas
Hellige Hoved staae,
Saa tusind Phantasier
En Glorie om dig slaae.

De sværme og de svæve
Saa hemmeligt og tyst;
De vække milde Flammer
Og Sange i mit Bryst!


I:winther2002021777
T:Jeg mine Qvaler alle
TOC:LXXVII. Jeg mine Qvaler alle
F:Jeg mine Qvaler alle
N:Bidrag fra Svend Andersen.

Jeg mine Qvaler alle 
Paa Dør har jaget kjæk;
Jeg saae dem tumle, falde
Og ile bort i Skræk;
Men min var ikke Kraften,
Der vandt mig dette Slag;
Det var min Helligaften,
Det var min Helligdag.

Jeg veed, de staae og vente
I Kulde hist og Slud,
Og de vil atter hente
Mig, naar jeg træder ud;
Men Aftnen vil jeg feire
I mine Tankers Ly;
Saa kan de siden leire
Sig grumt om mig paany.

Og Tankerne saa glade
Omsnoe mig som i Dands;
De lade kjærligt bade
Mig i dit Øies Glands!
De drømme, at din Stemme
Mig kalder, huld og sød; - 
Ak, kunde jeg vel glemme
Den Stund, da du blev fød?

Men eensom med min Tanke
Og mine Tankers Tolk
Jeg i en Ørk maa vanke,
Liig et landflygtigt Folk;
Som dette, dybt andægtigt,
Vi hæve dog vort Raab
Til Herrens Throne mægtigt,
Fordi vi har et Haab.

Et Haab, som ei er tvundet
Af Livets skjøre Traad,
Men stærkt og fast begrundet
I Evighedens Raad;
Thi som en Aabenbaring
Det i vor Sjæl opstod,
Og til dets troe Bevaring
Fik vi af Himlen Mod.

Vi haabe, Dagen kommer,
Da hver en Qval er endt,
Der liig en tropisk Sommer,
Vor Blomsterflor har brændt;
Vi haabe, vi skal glædes
Ved en forynget Sol;
Vi haabe, vi skal stedes
I Fred for Naadens Stol.

Jeg takker Gud for Livet
Og selv for hvad jeg led,
For Alt, hvd han har givet
Mig i sin Miskundhed,
For hvad han lod mig bøde,
For hvad han tilgav mig: - 
For alle Roser røde,
Der blomstre huldt hos dig!


I:winther2002021778
T:See, staaer ei der det unge Aar
TOC:LXXVIII. See, staaer ei der det unge Aar
F:See, staaer ei der det unge Aar
N:Bidrag fra Svend Andersen.

See, staaer ei der det unge Aar
Med blegen Kind, udslaget Haar?
Med Veemodssmiil, med Graad i Øiet
Det dvæler, over Staven bøiet.
Mod Tidens Kilde seer det ned,
Der vælder ud fra Evighed,
Og i hvis dunkle, dybe Strømme
Ufødte Skjebner staae som Drømme.
Det stirrer tankefuldt og stivt
Paa Fremtids sære Gaadeskrift;
Det seer mod Himlen - Øiet blinker - 
Nu lyder Varslet - Timen vinker - 
Og kjækt det gjør sit første Fjed,
Og vi - maae alle følge med,
Om der saa strøes med Roser røde,
Om Foden skal paa Tidslen bløde!
Men gjennem Livets Taagenat
Jeg øiner, hvor mit Maal er sat!
Jeg har en Engel ved min Side
Med Roser røde, Lilier hvide,
Som kjøle vil min hede Kind
Og aande Klarhed i mit Sind;
Som vil advare mig for Krybet,
Som vil mig drage bort fra Dybet,
Mig styrke paa min Vandrings Flugt,
Med Blomsterduft og gylden Frugt,
Og vække mig med yndig Stemme
Til Kraft og Liv, af Sløvheds Gjemme;
Som let vil faae i Lænker lagt
De lurende Dæmoners Magt,
Og føre trygt mig gjennem Vrimlen; - 
Og derfor Tak, o Gud i Himlen!


I:winther2002021779
T:Jeg drømmer om dig i Nattens Stund
TOC:LXXIX. Jeg drømmer om dig i Nattens Stund
F:Jeg drømmer om dig i Nattens Stund
N:Bidrag fra Svend Andersen.

Jeg drømmer om dig i Nattens Stund,
At jeg kysser dine Kinder,
At jeg kysser dig paa din røde Mund,
Mens hede mine Taarer rinder;
Der er da en Veemod i dit Blik,
En Verden saa fuld af Kummer,
Der jager mig, som et Dolkestik,
I Hjertet og af min Slummer!

Jeg drømmer om dig i Nattens Stund,
Vi staae paa den grønne Banke,
Hvor Sundets Bølger ligge i Blund, -
Og hver har sin egen Tanke:
Fjernt over Havets violblaae Vand
Din Længsels Duer er fløine;
Jeg drukner min Længsels stærke Brand
I dine velsignede Øine.

Jeg drømmer om dig i Nattens Stund;
Jeg synes, vi vandre alene,
Tause og stille i Vaarens Lund
Under duftende Bøgegrene;
Det vifter saa mildt, det aander saa sødt!
Og vore Hjerter er stemte
Som Æolsharper og tone saa blødt, -
Men Smertens Sange er glemte.

Jeg drømmer om dig i Nattens Stund,
Jeg synes, at ramte af Døden
Vi ligge sammen i Jordens Grund
Og vente paa Morgenrøden.
Som nyligt vaagnede, hviske vi tyst,
Forventningsfulde og glade;
Vi have velsignet Fred i vort Bryst
Og intet meer, som vi hade!


I:winther2002021780
T:See, Vintersolen bleg og mat
TOC:LXXX. See, Vintersolen bleg og mat
F:See, Vintersolen bleg og mat
N:Bidrag fra Svend Andersen.

See, Vintersolen bleg og mat
Bag Skyen daler ned;
Der kommer nu den stille Nat
Og tager Maanen med;

Og kalder Stjernen hist og her
Fra Himlens Dybde frem,
Og siger: ,,Kom du kun og vær,
,,Som var du i dit Hjem.

,,Vær du kun ei undseelig, men
,,Luk op dit klare Blik!
,,Og Maanen? frygt kun ikke den,
,,Du kjender jo dens Skik.

,,Snart er den spæd, snart er den stor,
,,Saa fyldig, og saa slank!
,,Men du er i mit Himmelchor
,,Jo evig eens og blank.

,,Ustadigt iler Maanen om
,,Og har ei Ro, ei Rast;
,,Du aldrig fra dit Stade kom,
,,Men staaer der tro og fast.

,,Naar Maanen øser ud sit Guld
,,Og har saa ei en Hvid;
,,Din Sølverskjerv du vennehuld
,,Udstraaler til hver Tid.

,,Den flakker med letfærdig Hu
,,Og lefler med Enhver;
,,Der er kun Een, jeg veed det, du!
,,Som er dig rigtig kjær.

,,Hun gaaer sin Vandring med Besvær,
,,Med Smerten i sit Bryst;
,,Men du har med dit blide Skjær
,,Tidt smilet hende Trøst.

,,Hun bandt sin Tanke, faur og blød,
,,Til dig, naar du gled frem;
,,En saadan Tanke er saa sød,
,,Den hører til mit Hjem.

,,O, Stjerne i mit Himmelchor!
,,Saa smil da, øm og varm,
,,Da lokker du fra dunkle Jord
,,To Andre til min Barm!''


I:winther2002021781
T:Jeg elsker dig! - og aldrig rolig
TOC:LXXXI. Jeg elsker dig! - og aldrig rolig
F:Jeg elsker dig! - og aldrig rolig
N:Bidrag fra Svend Andersen.

Jeg elsker dig! - og aldrig rolig
Min Tanke sværmer om dit Fjed;
Og Hjertet sprænge vil sin Bolig,
Vil ud - vil ud og sværme med.
Som i en Drøm, som i en Ruus
Jeg følger selv mit Hjertes Vildhed.
Og vaagner tidt i Nattens Stilhed
Med Blikket paa dit mørke Huus.

En Flor af Elskovstanker søde
Da spirer op og myldrer frem;
De klinge, bæve, dufte, gløde, -
Men ak! du aldrig aner dem;
Thi, naar jeg seer dig, og min Aand
Sig i din Ynde dybt tør sænke,
Da er min Tanke lagt i Lænke,
Og Læben - hviler paa din Haand.

Saa tag da Blomsterne, jeg sender,
Og lad dem være mine Bud;
Min Tanke kysser dine Hænder
Med Tak, du Elskede! til Gud.
Hvad ei mit Ord, hvad ingen Klang,
Men kun et Blik dig tolke kunde,
Skal dig de tause Blomstermunde
Forkynde - duftende en Sang!


I:winther2002021782
T:Min Tanke som en Svale let
TOC:LXXXII. Min Tanke som en Svale let
F:Min Tanke som en Svale let
N:Bidrag fra Svend Andersen.

Min Tanke som en Svale let
Sig over Havet svinger,
Og useet, kjærlig, aldrig træt
Min Hilsen hist dig bringer.

Som Svalen er en bly Natur
Og lider intet Fremmed,
Den bygger helst paa gamle Muur,
Der værner luunt om Hjemmet.

Den gaaer heelt ængstlig til sin Fart,
Men skynder sig saa fage
At seile pa sin Vinge snart
I Fredens Skjød tilbage.

Den kan ei trives udenlands,
Sin Røst den der forliiste;
Den eie maa bag Bøgens Krands
Sin Vugge, Seng og - Kiste.


I:winther2002021783
T:Naar Bølgen langsomt vugger
TOC:LXXXIII. Naar Bølgen langsomt vugger
F:Naar Bølgen langsomt vugger
N:Bidrag fra Svend Andersen.

Naar Bølgen langsomt vugger
Sig mod den grønne Strand;
Naar Solens Ansigt dukker
Ned bag det fjerne Land;
Naar gjennem Lunden bæver
Den lune Aftenvind, - - 
Er det min Aand, der svæver
Og kysser paa din Kind.

Hvad Kildens Vover spille,
Er som min Stemmes Klang;
I Morgenlærkens Trille
Du ane skal min Sang;
Fra Caprifoliens Ranke,
Der aander sød og varm,
Ømtsmigrende min Tanke
Sig trænger til din Barm.

Den Orm, som Foden træder,
Besjælede jeg nys;
Den Frugt, din Læbe væder,
Er smeltet ved mit Kys;
Den Bi, der om dig surrer,
Bær Sødme fra mit Bryst;
Skovduen hist, som kurrer,
Har lært det af min Røst.

Thi det mig mon forlene
Den Gud, som mig har kaldt,
I Løndom at forene
Mig med Naturens Alt.
Hvorhen dit Blik du skikker,
Et Vink du fra mig faaer, -
Og du er aldrig sikker,
Ihvor du gaaer og staaer!


I:winther2002021784
T:I Skovens Høisale Falken graae
TOC:LXXXIV. I Skovens Høisale Falken graae
F:I Skovens Høisale Falken graae
N:Bidrag fra Svend Andersen.

I Skovens Høisale Falken graae
Tør bygge med trøstigt Mod;
Men jeg har ikke en Qvist, hvorpaa
Jeg hvile kunde min Fod.

Bag dunkle Buske, saa luunt i Løn,
Der lægger sig Hjort og Hind;
Men jeg har ikke den Tue grøn,
Hvor jeg kunde svale min Kind.

Naar Blomsten græder, i Luftens Strøm
Dens Smerte vorder saa kort;
Til mig der naaer ingen Aande øm
For at veire min Taare bort!


I:winther2002021785
T:O, hvergang min Tanke til dig gaaer
TOC:LXXXV. O, hvergang min Tanke til dig gaaer
F:O, hvergang min Tanke til dig gaaer
N:Bidrag fra Svend Andersen.

O, hvergang min Tanke til dig gaaer,
Gjør du evigt mit Hjerte glad! - 
Du lagde en Lok af dit blonde Haar
Paa det friskeste Rosenblad;

Og tæt - saa tæt ved mit Hjertes Ild,
Der flammer med Guddomsmagt,
Snart mild og stille, snart stærk og vild, - 
Der blev da din Haarlok lagt.

Dog Bladet visned og blev til Smuld,
Men Lokken er blank og blød;
Den kunde ret, som det fineste Guld,
Udholde den stærkeste Glød.

Jeg elsker den Lok af dit blonde Haar,
Vi følges saa trofast ad;
Og hvor vi saa vandre, og hvor vi staaer,
Gjør du evig mit Hjerte glad.

I:winther2002021786
T:Der var Roser i Dale
TOC:LXXXVI. Der var Roser i Dale
F:Der var Roser i Dale
N:Bidrag fra Svend Andersen.


Der var Roser i Dale,
Og Violer bag Hæk;
I de løvrige Sale
Var der Qviddren og Tale
Af Fugl og af Bæk.

Som den smidigste Slange
Gik de Bølger i Bugt;
Og det svæved som Sange
Over Hauger og Vange
Fra Blomst og fra Frugt.

Der var Ranker, som binder
Til Himlen vor Jord;
Der var blussende Kinder,
Der var deilige Qvinder
I Sal og ved Bord! - 

Men af Alt, hvad jeg hørte,
Og af Alt, hvad jeg saae,
Var der Intet mig rørte,
Mig min Tanke did førte,
Hvor jeg selv ei kan naae!


I:winther2002021787
T:Jeg holder fast ved dig, saalænge
TOC:LXXXVII. Jeg holder fast ved dig, saalænge
F:Jeg holder fast ved dig, saalænge
N:Bidrag fra Svend Andersen.

Jeg holder fast ved dig, saalænge
Som kun een Gnist udi mit Bryst
Vil holde spændte Sjælens Strænge
Til Klang i Livets Sorg og Lyst.

Jeg holder fast ved dig, - et Anker
For mig paa Livets øde Hav,
Og uden hvilket mine Tanker
For længst var vendt til Død og Grav.

Jeg holder fast ved dig, og lider
Og lever, som min Skjebne vil;
Men dig det er til alle Tider,
Som Hjertets Længsel iler til.

Jeg holder fast ved dig, og haaber,
At Fremtids Blomst blev vandet smukt
Af tusind Timers bittre Draaber
For sødt engang at bære Frugt.

Jeg holder fast ved dig, og ikke
Jeg viger fra mit Hjertes Tro,
At Himlen os engang vil skikke
Paa Jorden end til yndig Ro!


I:winther2002021788
T:Du lader Ingen vide
TOC:LXXXVIII. Du lader Ingen vide
F:Du lader Ingen vide
N:Bidrag fra Svend Andersen.

Du lader Ingen vide,
Om du er lykkelig?
Men, hvis du skulde lide,
Betro det da til mig.

Jeg vil din Kummer gynge
Som Barnet, der er sygt;
Jeg vil den Sange synge,
At den kan slumre trygt.

Saa roligt skal den hvile
Og glemme Taarens Bad;
Saa venligt skal den smile
Og drømme, den er glad.

Thi ak! paa Livets Strande
Langs Verdens vilde Strøm
Er Smerten kun det Sande,
Men Glæden - er en Drøm.


I:winther2002021789
T:Naar Dagen er bortgangen
TOC:LXXXIX. Naar Dagen er bortgangen
F:Naar Dagen er bortgangen
N:Bidrag fra Svend Andersen.

Naar Dagen er bortgangen
Og Natten falder paa,
Og alle de smaa Stjerner
Paa Himmelbuen gaae;
Da slumrer vel mit Øie,
Men Tanken iler frem
Og søger gjennem Drømmen
Til sit elskede Hjem.

Naar Solen atter straaler,
Da taler vel min Mund;
Det synes, som jeg er der,
Men ak! det synes kun;
Thi mens min Tunge taler,
Mit Hjerte iler frem
Og søger gjennem Sværmen
Til sit elskede Hjem.

Til varme Syd er fløiet
De muntre Fugles Chor;
De trætte Blade søge
Til den moderlige Jord;
Og Træets Frugter finde
Saa luunt et Vintergjem, - 
Min Tanke og mit Hjerte - 
Skal de aldrig finde hjem?

Urolig er min Slummer,
Ustadig er min Gang;
Og fjernt fra Harpens Strænge
Flygter modløs min Sang;
Min Tanke og mit Hjerte - 
Ak, vil du huse dem?
I Himlen og paa Jorden
De har ei andet Hjem! 


I:winther2002021790
T:Liig efterladte klare Foraarstanker
TOC:XC. Liig efterladte klare Foraarstanker
F:Liig efterladte klare Foraarstanker
N:Bidrag fra Svend Andersen.
K:sonnet

Liig efterladte klare Foraarstanker
   I hendes Vindue dufter sødt en Klynge
   Af Blomster, og om Karmen slynge
   Sig op og ned de lette, grønne Ranker;

Der er saa tyst! men for det Indre sanker
   Sig Vaarens Genier; de flagre, synge, 
   De Vintrens dybe Alvor mildt forynge,
   Saa Haabet grønnes, Hjertet saligt banker.

Men hvert et Blad, der yndigt sig udfolder,
   Har Søstre jo, saa levende, saa hulde,
   I hendes Barm, og der de Vaarfest holder.

Selv Nattens Storm og Vintrens barske Kulde,
   Som Blomsters Fald og Død saa grusomt volder,
   Blev mild og svag, hvis den sig nærme skulde.

I:winther2002021791
T:De gamle Sagn fortælle
TOC:XCI. De gamle Sagn fortælle
F:De gamle Sagn fortælle
N:Bidrag fra Svend Andersen.


De gamle Sagn fortælle
Os tidt, at hvor man saae
Paa eensomt Sted fremvælde
En natlig Flamme blaa,
Der laae en Skat begravet,
Og Himlen havde blid
Med Lykke Den begavet,
Hvis Skjebne drog ham did;
Men var han end beslægtet 
Med Aanden, Skattens Vagt,
Han kun ved Naade mægted
At faae den i sin Magt! - 
    Dit Øies Blaae er Flammen,
Dit Hjerte er min Skat, -
Og Alt jo træffer sammen,
Som Sagnet det har sat.

I:winther2002021792
T:Paa Sorgens skumle Kyst min Tanke strander
TOC:XCII. Paa Sorgens skumle Kyst min Tanke strander
F:Paa Sorgens skumle Kyst min Tanke strander
N:Bidrag fra Svend Andersen.
K:sonnet


Paa Sorgens skumle Kyst min Tanke strander,
   Udtørret staaer om Dagen Livets Kilde,
   Om Natten martres jeg af Drømme vilde,
   Og Taaren Kindens gustne Lilie vander;

Som en forvildet Fugl, min Aand sig blander
   I Verdens Larm, omsonst den troer at stille
   Sin Uros Vingeslag, men, ak! forsilde - 
   Den synker snart, og Værket stille stander.

O, Du, hvem Himlen mig til Smertens Svale,
   Til Livets Fred engang har naadigt givet, -
   Skal reent jeg savne dig, dit Blik, din Tale?

Som Solens Blink kan atter reise Sivet,
   Som Duggen qvæger Blomsterne i Dale, -
   Et Ord, et Blik af dig gjengav mig Livet.


I:winther2002021793
T:Velsignet Skibet være
TOC:XCIII. Velsignet Skibet være
F:Velsignet Skibet være
N:Bidrag fra Svend Andersen.

Velsignet Skibet være,
Velsignet Havets Vand,
Som venligt vilde bære
Dig atter til vor Strand.

Velsignet hver en Luftning,
Der svæved om din Kind;
Velsignet hver en Duftning,
Som qvægede dit Sind!

Velsignet i det Fjerne
I Himlens Herlighed
Den klare, fromme Stjerne,
Som dig tilsmiilte Fred!

O, turde jeg nu tilhviske
Dig alle Blomster-Ord,
Som altid lige friske
Her i mit Hjerte boer!

Ak, mangen Nat er svundet,
Og mangen bitter Dag,
Mens jeg, i Smerte bundet,
Har talt mit Hjertes Slag.

Mens fjernt i Sorgens Øde
Mit Blik ei Hvile fandt,
Saa mine Tanker døde
Og Haabets Fakkel svandt.

Jeg kunde mig ei værge
Mod Smerter og mod Savn;
De lod sig ei besværge
Selv ved dit kjære Navn.

Jeg mægted ei at frie mig
For Sorgens Trylleri, -
Og Timen foer forbi mig
Med intet Indhold i.

Men nu - du bringer Freden?
Ei sandt? du har ei glemt,
At du for Evigheden
Har mig dit Hjerte gjemt?


I:winther2002021794
T:Mig Himlen var saa vild og graa
TOC:XCIV. Mig Himlen var saa vild og graa
F:Mig Himlen var saa vild og graa
N:Bidrag fra Svend Andersen.

Mig Himlen var saa vild og graa,
Der var ei Stjernelys derpaa;

Men Stormen gik, og Bølgen slog;
Mit Skib hen over Havet jog.

Ledsaget kun af Sorg og Savn,
Jeg saae ei Haab, jeg fandt ei Havn.

Jeg saae ei Land med Skoves Ly,
Ei Kyst, hvorhen jeg turde tye.

Høit Vinden peeb - som Haan det klang, - 
Det var en bitter Dødesang.

Jeg var saa mat, og i min Sjæl
Bevæged sig en Drøm saa fæl.

Den lokked mig - jeg slap mit Roer, -
Nær var jeg styrtet overbord! - 

Da lød din Røst, - den var saa øm,
Den vækked mig af Dødens Drøm.

Den kaldte mig, - jeg tog ei feil!
Sig Havet jævned til et Speil.

Skydækket i det Fjerne sank,
Og Himlen vinked, klar og blank.

Du kendte Stjernen, som var sat
Til Leder os i Livets Nat.

Du sad hos mig paa Skibets Stavn,
Du vidste Vei til Kyst og Havn.

Du peged paa en stille Bo,
Og hvisked: ,,Der vi finde Ro!''

Og Haand i Haand, og Kind ved Kind
Vi vandred sagteligt derind.

Imod os kom den lune Luft,
Heelt fyldt af Elskovsrosens Duft.

Og Fredens stille Engel gik
Imøde os med milde Blik.

Hver Lænke brast, som Sjælen bandt;
Hvert Smertens Mindeblad forsvandt.

Hver Glæde vaagned, der var glemt,
Og Livets Harpe fandt vi stemt.

Og den skal klinge, mens vi glad
Den lange Vandring følges ad.

Og den skal klinge, naar vi To
Indtræde i den sidste Bo.


I:winther2002021795
T:Ifald i Hjertet, dybt derinde
TOC:XCV. Ifald i Hjertet, dybt derinde
F:Ifald i Hjertet, dybt derinde
N:Bidrag fra Svend Andersen.

Ifald i Hjertet, dybt derinde
Med Sjælens Blik du kunde see,
Da vilde du mit Valgsprog finde:
Constance et fidélité.

Thi skal med Kraft jeg Vaaben bære
I Kamp med Livet og dets Vee,
Da maa min Kjækheds Feltraab være
Constance et fidélité.

Frygt ei, at Verden skal mig lokke
Med Rosers Ild, med Liliers Snee;
Nei, Intet i mit Bryst kan rokke
Constance et fidélité.

O, skal vi bygge os et Eden
Paa Jorden her, da maae der Tre
Os styrke, nemlig: Kjærligheden,
Constance et fidélité.


I:winther2002021796
T:Jeg længes efter dig min Ven!
TOC:XCVI. Jeg længes efter dig min Ven!
F:Jeg længes efter dig min Ven!
N:Bidrag fra Svend Andersen.

Jeg længes efter dig min Ven!
Og kommer du ei snart igjen,
Saa maa jeg plat forsage;
Mit Liv har mistet al sin Duft,
Det trykker som en Tordenluft,
Og Sangen bliver Klage.

Vort Huus er mig saa luunt og godt
Som Tommelidens Tommeltot,
Naar du kuns er derinde;
Men er du borte, uden Ro
Min Tanke flagrer fra sin Bo
For alle fire Vinde.

Jeg længes, ak! saa inderlig,
Dig, faur og fiin og elskelig,
Tæt til mit Bryst at trykke;
Du dufterige Blomsterskud,
Mit sikkre Leidebrev hos Gud,
Mit Livs, min Tankes Smykke!


I:winther2002021797
T:Naar dine bedste Tanker følge
TOC:XCVII. Naar dine bedste Tanker følge
F:Naar dine bedste Tanker følge
N:Bidrag fra Svend Andersen.
          

Naar dine bedste Tanker følge
Med Kirke-Hymnens Himmel-Gang;
Naar i den stærke Tone-Bølge
Du blander fromt dit Hjertes Sang;
Naar du paa Bønnens Vinger hæver
Til Fred og Frihed høit dit Sind,
Og over Jordens Mulm du svæver
Og skuer glad i Lyset ind; - 
O, kast da og dit Blik tilbage,
Og væk mit Minde i dit Bryst,
Og lad mit Billed med dig drage
Til Kilden, hvor du øser Trøst!
Der, hvor dit Hjerte selv du tvætter,
Saa Tanken bliver stærk og reen,
Jeg veed, du ikke mig forgjetter,
Men vor Fortrøstning vorder een!

I:winther2002021798
T:Du lykkelige, spæde Dreng!
TOC:XCVIII. Du lykkelige, spæde Dreng!
F:Du lykkelige, spæde Dreng!
N:Bidrag fra Svend Andersen.

Du lykkelige, spæde Dreng!
Tilgiv, ifald jeg dig misunder.
Idag hun træder til din Seng,
Hvor ubevidst endnu du blunder.

Hun bøier sig saa kjærligt ned,
Og lader dine Øine drikke
Velsignelse og himmelsk Fred
Af de usigelige Blikke.

Hun smiler, og hun løfter blødt
Dig paa de svanehvide Arme,
Hvor du saa inderligt, saa sødt
Tør ane hendes Hjertes Varme.

Hun bærer ømt dig i sin Favn
Til Hallen hist, til Frelsens Kilde,
Og nævner første Gang ved Navn
Dig med sin Røst, den rene, milde.

Mig har hun og velsignet kjært
Og aabnet mig sit Øies Himmel,
En Tro saa fast har hun mig lært
Udaf sit Hjertes Tankevrimmel.

Hun og har hævet mig i Favn
Fra Mørket op til Morgenrøden;
Hun og har opkaldt mig ved Navn,
Der revet har min Sjæl fra Døden.


I:winther2002021799
T:Natten var mild og kjær
TOC:XCIX. Natten var mild og kjær
F:Natten var mild og kjær
N:Bidrag fra Svend Andersen.

Natten var mild og kjær,
Stille og dunkel,
Skjult var bag Skyen hver
Stjernes Karfunkel.
Vi var saa ene!
Lindenes Grene
Sagteligt svæved vort Vindve forbi - 
Alt var en sød Melodie.

Vi var saa ene med
Os og vort Hjerte;
Urørt forbi os gled
Mindet om Smerte,
Mindet om Storme;
Nagende Orme
Glemselindhylled' i Dvale jo laae -
Der var kun Eet, som vi saae.

Smeltet til Eet var jo
Livsfyldens Kerter,
Eet vare begge to
Bævende Hjerter;
Fletted' som Ranker
Eet vore Tanker;
Eet var vor Himmel, vor Tro og vort Haab,
Eet, som vor Kjærligheds Daab.

Drømmende vugged vi
Som over Havet,
Vækkende Sukket, i
Længsel begravet;
Hilste vor Stjerne,
Som fra den fjerne
Evighed havde formælet vort Navn, - 
Salige, Favn udi Favn!

I:winther20020217100
T:Du er som Brød, det grove - fine
TOC:C. Du er som Brød, det grove - fine
F:Du er som Brød, det grove - fine
N:Bidrag fra Svend Andersen.


Du er som Brød, det grove - fine,
Hvoraf man aldrig bliver kjed;
Du er som rene, gamle Vine,
Hvorved man aldrig vorder leed.

O, din Gestalt, saa ædel, kraftig,
Saa egen og saa yndefuld!
Din Aand, en Drue stærk og saftig,
Begeistrende og riig som Guld!

Jeg elsker dig, til Døden meier
Engang med skarpen Lee mit Siv,
Du Eneste, mit Hjerte eier,
Min Styrke, Næring og mit Liv!

Jeg hader hver, som blot i Tanken
Paa Veien til dit Hjerte gik;
Som med den mindste Hjertebanken
Sig soled i et flygtigt Blik.

Jeg hader hver, som blot har vovet
At troe, dit Smiil var ham bestemt!
Med Fryd jeg saae hver saadant Hoved
I Dybets evige Mørke gjemt.


I:winther20020217101
T:Du er deilig! O, det nytter ikke
TOC:CI. Du er deilig! O, det nytter ikke
F:Du er deilig! O, det nytter ikke
N:Bidrag fra Svend Andersen.

Du er deilig! O, det nytter ikke,
Du tilkaster mig straffende Blikke - 
Du er deilig, som Ingen paa Jord!
Som de unge Engle i Himlen,
Som Vaaren i Blomstervrimlen, - 
Og paa din Deilighed jeg troer.

Var jeg kunstfærdig, var jeg Maler,
Du skulde see dig, naar du taler,
Du skulde see dig, naar du leer;
Din Alvor kjæk jeg vilde tegne,
Min Pensel skulde stolt opregne
Alt, hvad mit Øie henrykt seer.

Jeg seer hver snerpet Dame og Herre
Forbavset Øinene at opspærre
Og Munden, saa høit som de kan;
Ja, de er færdige at tabe Veiret;
Mit Billed er godt, jeg har seiret!
Jeg har malet frit, - som en Mand.

Naar jeg hedt til mit Bryst dig trykker,
Og med Roser din Kind jeg smykker,
Troer du da ikke, jeg seer klart?
Mit indre Syn mig ei svigter,
Hvert Suk, hvert Kys er en Digter,
Hvem din Skjønhed er aabenbart.

Vi er Støv! Det er vist, vi skal svinde!
Men veed du ei, du min Veninde!
Udødelig er den skjønne Form.
Den bestaaer, skjøndt Stoffet henfalder,
I en evig, ungtblomstrende Alder
Som en høi, guddommelig Norm.

Dine Skuldres sødt smægtende Hvidhed,
Dine Lokkers blonde, rørende Blidhed,
Ak, det er ei det, som bestaaer;
Men Mindet, som evigt kan nyde
Alt, hvad de Hieroglypher betyde, - 
Mindet - det tæller ei Aar.

Tanken er stærk, men Livsminuttet
Ville vi bruge, før det har sluttet
Sig til den lange Række, som svandt;
Timen, som vore Længsler fødte,
Mens Taarerne randt og Hjerterne blødte,
Timen, som vore Sjæle forbandt.

Timen, som mine Arme lukked
Om dig, og min Luetørst slukked
Og tændte den kraftigt igjen;
Timen, som kaldte vort Liv tillive,
Skal til en Evighed blive,
Og vi vorde evige ved den.

I dig en Rigdom mig drømmer,
En Yndigheds Fylde udstrømmer,
En Skjønheds utømmede Væld!
O, vend dog dit Hoved, jeg beer dig!
Ak, fra hvad Side jeg seer dig,
Vidunderligt tryller du min Sjæl.

Du er deilig! O, det nytter dig ikke,
Du tilkaster mig de straffende Blikke - 
Du er deilig, som Ingen pa Jord!
Som de unge Engle i Himlen,
Som Vaaren i Blomstervrimlen, -
Og paa din Deilighed jeg troer.


I:winther20020217102
T:Hvort Skoven meest var øde
TOC:CII. Hvort Skoven meest var øde
F:Hvort Skoven meest var øde
N:Bidrag fra Svend Andersen.

Hvort Skoven meest var øde
I Skyggen dunkelgrøn,
Der sad jeg med min Elskte - 
Med min Elskte i Løn.

Der stod ei blaae Violer
Og ingen Rose rød,
Der pranged ingen Lilie
Alt udi Skovens Skjød.

Dog saae mit Øie Lilien,
Og Rosen rød det saae,
Dog qvæged sig mit Hjerte
Sødt ved Violens Blaae.

Der sang vel ingen Smaafugl,
Men Alt var tyst og dødt;
Dog klang det for mit Øre
Saa usigeligt sødt.

 - Og blev Alverden øde
Og misted Liv og Lyst,
Hun ved min Side skabte
Alverden i mit Bryst.


I:winther20020217103
T:Mens sorgfuld jeg mig her har sat
TOC:CIII. Mens sorgfuld jeg mig her har sat
F:Mens sorgfuld jeg mig her har sat
N:Bidrag fra Svend Andersen.

Mens sorgfuld jeg mig her har sat
I Ly af Lindens Kroner,
Kling, Cithar! i den tause Nat
De allersødeste Toner.

O, Cithar! Væk din milde Klang,
Mens Nattens Stjerne smiler,
Og send en sagte Vuggesang
Did, hvor en Moder hviler.

Og det uroligt ømme Sind
I søden Søvn du vugge;
Aand Taaren bort fra hendes Kind
Og stands de bittre Sukke.

Er hun end taus, er Øiet lukt,
Jeg veed dog, Hjertet vaager;
Jeg veed, hvorhen dets milde Flugt
Gaaer gjennem Livets Taager.

Det vandrer over Mark og Eng,
Hen over Havets Vover,
Did, hvor den lille, kjære Dreng
I Nattens Favntag sover.

Og som hans Engel kjærligt hun
I Slummer ham maa dysse,
Mens paa hans Øine, Kind og Mund
Hun trykker søde Kysse.

Hun sidder ved hans Leiested
Og pleier tro, med Smerte
Den Sæd, som selv hun lagde ned
I Drengens spæde Hjerte.

Hun vogter hver en Plante ømt, 
Hvis Frø hun ham har givet,
Saa hvad han mener, kun var drømt,
Skal bære Frugt i Livet.

Saa trykker hun ham til sit Bryst
Med Veemod og med Glæde,
Og skjenker ham saa sød en Trøst,
Ifald han vilde græde! - 

Et Baand, et helligt, er der lagt
Imellem ham og hende;
Ei Verdens Bud, ei Himlens Magt 
Kan skille disse Tvende.

Paa hiint usynligt stærke Baand,
Som Engle trygt bevare,
Gaae Tankerne fra Aand til Aand
Liig Demantperler klare.

Men dybt vil præges i hans Barm
Hvert Ord, og hendes Stemme
Har tændt hans Sjæl en Fakkel varm,
Som aldrig han vil glemme.

Og Gud bevare vil den Skrift,
Den hellige Kertes Lue,
Og naadigt svække hver en Gift,
Som vilde hans Hjerte true! - 

Nu har jeg sjunget! - sorrigmat
Mit Strængespil jeg slænger;
Ustandset i den tause Nat
Min Taares Væld fremtrænger.


I:winther20020217104
T:Jeg hader dem, de lange Dage
TOC:CIV. Jeg hader dem, de lange Dage
F:Jeg hader dem, de lange Dage
N:Bidrag fra Svend Andersen.

Jeg hader dem, de lange Dage,
Med deres tusind Speiderblik;
See, Solens Heste træge drage,
Som det til Liigparade gik;
See, Alting vaager, Alt sig rører
I en forvirret Assemblee,
Mens alle spændte Øren hører
Og alle skarpe Øine see.

Jeg elsker dem, de lange Nætter
I deres sorte Himmeltelt,
Hvor Mulmet sig paa Thronen sætter
Med Stjerner i sit Vaabenfelt;
Som hver forundret Øre lukke,
Hvert Øie hylle tæt i Slør,
Som rede Trygheds bløde Vugge
Og laase Sikkerhedens Dør.

O, Sangens Gud, du, Solens Herre!
Driv rask med Svøben paa dit Spand,
Og skynd dig med din gyldne Kærre
Langt bort fra dette lille Land!
Din Søn skal ei din Naade glemme,
Men prise yndeligt dit Navn,
Og nævne dig med henrykt Stemme,
Tryg i en sød og sikker Havn.


I:winther20020217105
T:Læg Vedbendranken om min Hat
TOC:CV. Læg Vedbendranken om min Hat
F:Læg Vedbendranken om min Hat
N:Bidrag fra Svend Andersen.

Læg Vedbendranken om min Hat
Med dine kjære, kjære Hænder!
Den kjøler, liig en Sommernat,
Naar bankende min Tinding brænder.

Af Laurbær har jeg ingen tjent;
De er og her tillands saa rare.
Tidt var det maadeligt bevendt
Med dem, som stoltelig dem bare.

Et Egeløv er sagtens smukt;
Men nuomtide sees Hveranden, 
Som sine smaa Bedrifters Flugt,
At faa en Agernkrands om Panden.

Vi alle Tornekronen faae
I Livet med fra Morgenrøden;
Dog Roserne, som er derpaa,
Gjør, at den bæres let til Døden.

Men Vedbend er mit Hjerte kjær,
Dens mørke, stille Blad ei pranger;
Den hyggelig og trofast er, - 
Den passer netop for din Sanger!

Den svale Vedbend paa min Hat,
Omlagt af dine kjære Hænder,
Skal kjøle, liig en Sommernat,
Naar bankende min Tinding brænder.


I:winther20020217106
T:Min Sang er mat. Jeg føler Tiden tvinger
TOC:CVI. Min Sang er mat. Jeg føler Tiden tvinger
F:Min Sang er mat. Jeg føler Tiden tvinger
N:Bidrag fra Svend Andersen.
K:sonnet

Min Sang er mat. Jeg føler Tiden tvinger
   Min Tankes lette Flugt, og langsomt trænge
   Sig Tonerne fra Cithrens sløve Strænge,
   Paa Musens Skuldre voxe Svanevinger.

Paa Vei til Stjernen jeg mig aldrig svinger,
   Jeg er et Jordens Barn - og var det længe - 
   Og Jorden længe gav paa Mark og Enge
   Mig hver en Blomst, hvert Blad, som jeg dig bringer.

Lad Stjernen sidde da! - Jeg plukker Rosen,
   Jeg bukker ydmygt mig mod hviden Lilie
   Og Glemmigei, som tindrer frisk ved Mosen.

Jeg veed, du følger mig paa denne Vandring,
   Thi Trofasthed er Sjælen i din Villie,
   Den har ei Deel i Tidens raae Forandring. 


I:winther20020217107
T:Man skal i Tide trække sig tilbage
TOC:CVII. Man skal i Tide trække sig tilbage
F:Man skal i Tide trække sig tilbage
N:Bidrag fra Svend Andersen.
K:sonnet

Man skal i Tide trække sig tilbage;
   Thi det er ikke godt naar Folk tør sige:
   ,,Mon ikke snart af Dyret han vil stige?
   Det slaaer ham af nok een af disse Dage!''

Derfor tilfods jeg videre vil drage
   Og mig saa lempeligt fra Veien snige;
   Jeg selv har intet Dygtigt meer at sige,
   Og Folk vil ikke høre, men kun vrage.

Jeg krænger rask af mig de slidte Pjalter,
   Paa Vingehestens Hals jeg slipper Tømmen,
   Saa Ingen meer kan see, jeg var ,,bestalter''.

Til vaagent Liv jeg reiser mig af Drømmen,
   Der gjøgled, mens jeg laae ved Gudens Alter, -
   Snart naaer jeg paa min Vandring Lethe-Strømmen.


I:winther20020217108
T:Men saa - jeg nægter ei - var det ret yndigt
TOC:CVIII. Men saa - jeg nægter ei - var det ret yndigt
F:Men saa - jeg nægter ei - var det ret yndigt
N:Bidrag fra Svend Andersen.
K:sonnet

Men saa - jeg nægter ei - var det ret yndigt
   At høre Dannerfolk paa Mark og Enge
   Udbryde ængsteligt: ,,Han tier længe!
   Mon han ei synger meer? det var dog syndigt!''

Jomæn! Jeg hører Tiden tale myndigt:
   ,,Du har nu klinket meer end nok paa Strænge!
   ,,Nu maa du holde op! De Sjæle trænge
   ,,Til noget Andet, Nyt og mere Fyndigt.

,,Forfængelige Gjæk! hvor tør du haabe
   ,,Af Mindets Capital at trække Renter?
   ,,Den Regning uden Vert er gjort, du Taabe!

,,Veed du, hvor kort en Navneklang kan vare?
   ,,Her findes Kammerherrer, ja Studenter,
   ,,Som Helge kjender ei, og ei Gulnare.''


I:winther20020217109
T:Da ubevidst jeg sang og sad alene
TOC:CIX. Da ubevidst jeg sang og sad alene
F:Da ubevidst jeg sang og sad alene
N:Bidrag fra Svend Andersen.
K:sonnet

Da ubevidst jeg sang og sad alene
   Med mine søde Drømme, vilde Tanker,
   Som Druen hænger mellem bløde Ranker,
   Og Fuglen gynger paa de svaie Grene;

Da rørtes mange Hjerters haarde Stene,
   Jeg var dem som en Kro, hvor Viin der vanker,
   En Liremand, der Smaabørn om sig sanker,
   De jubled, sang og sprang som unge Rene,

Men da jeg siden selv fik Tro paa Tingen,
   Da jeg fik Snuen af, hvad der beruste
   Den ædle Flok til Syngen og til Springen;

Da hjalp det ei, hvad Deiligt jeg opsnuste,
   Da hjalp det ei, hvor høit end Strængen bruste,
   Nu synge Faa kun med, nu dandser Ingen.


I:winther20020217110
T:Jeg vil ei trøste mig som Andre flere
TOC:CX. Jeg vil ei trøste mig som Andre flere
F:Jeg vil ei trøste mig som Andre flere
N:Bidrag fra Svend Andersen.
K:sonnet

Jeg vil ei trøste mig som Andre flere,
   Der sige: ,,Vi er Lykkens Kjæledægger!
   ,,Det gaaer saa haardt ei til, som Præsten præker,
   ,,Vort Navn vil nok i evig Glands brillere!''

Den Trøst, jeg har, - som Tid kun kan formere - 
   Er Hun, som let min Sang i Brystet vækker.
   Hun er taknemlig, venlig Haand mig rækker,
   Paa hendes Bifalds-Smiil jeg tør fidere.

Dig vender jeg mig til, naar grant jeg føler,
   At Modet trækker ind de trætte Vinger,
   Og Verdens Aandepust for barsk mig kjøler.

Til dig jeg tyer, naar Alderen mig tvinger,
   Og Tanken alt for træg i Hjertet nøler, - 
   Thi du er ung! - og Ungdom du mig bringer!


I:winther20020217111
T:Jeg reiste mig saa let fra Smertebaaren
U:(En Stemme fraoven)
TOC:CXI. Jeg reiste mig saa let fra Smertebaaren
F:Jeg reiste mig saa let fra Smertebaaren
N:Bidrag fra Svend Andersen.
K:sonnet

,,Jeg reiste mig saa let fra Smertebaaren,
   Jeg kastede mit Klædemon, det tunge;
   Men nu er mine Øine atter unge,
   Min Kind, min Læbe blomstre, som i Vaaren.

Jeg saae mig henrykt om; jeg tørred Taaren,
   Jeg hørte dem et sødt ,,Velkommen!'' sjunge.
   Nu kan jeg sige dig med ydmyg Tunge,
   Til hvilken Fryd og Fred jeg er udkaaren.

O, søde I - ! hold op at græde!
   Hvad veier al min Qval nu, den er svunden,
   Mod denne min unævnelige Glæde!

Min moderlige Søster! Du skal vende
   Dit Sind fra Sorgen, og med Smiil paa Munden
   Din Tak til Gud for den Frigjorte sende.''


I:winther20020217112
T:Hen over Sneen sprang og løb
TOC:CXII. Hen over Sneen sprang og løb
F:Hen over Sneen sprang og løb
N:Bidrag fra Svend Andersen.

Hen over Sneen sprang og løb
Det lille Dyr i bløde Skind;
Den Samojed i lodne Svøb
Paa Ski bagefter som en Vind.

Han i sin Slynge fanget fik
Det lille Dyr i bløde Skind;
Og rask hans Fart til Hytten gik
Hen over Sneen som en Vind.

Og da han havde bælget af
Det lille Dyr dets bløde Skind,
Han sine Hunde Kroppen gav,
Men sendte Czaren Pelsen ind.

Og Czaren flux sin Skude lod
Vel laste med de bløde Skind;
Befaled saa sin Skipper god
At sætte ud for Veir og Vind.

Den Skipper styred da sin Stavn
Paa Bølgen ud for Veir og Vind;
Saa løb han ind for Kjøbenhavn
Alt med de tusind bløde Skind.

Paa hviden Havsand just jeg stod,
Da han i Havnen lagde ind:
Og hør mig nu, du Skipper god!
Hvad har du vel i Lasten din?

,,For mig har Ilder, Ræv og Maar
,,Og Bisam, Zobel, Hermelin,
,,Samt Egern med de staalgraae Haar,
,,Afført sig deres bløde Skind.

,,Kom! Alt, hvad jeg her har tilfals,
,,Jeg viser dig, - træd kun herind!
,,See, om din Elsktes Svanehals
,,Du svøbe eet af disse Skind.''

Da gjorde jeg min Arm saa lang
Og greb til dette bløde Skind,
Det samme just, der løb og sprang
Hen over Sneen som en Vind.

Det er saa siirligt og saa blødt,
Og mod den lumske Østenvind
Det skjærmer godt og luner sødt
Omkring din Skulder, Hals og Kind!


I:winther20020217113
T:O, Stilhed! tankerige Ord!
TOC:CXIII. O, Stilhed! tankerige Ord!
F:O, Stilhed! tankerige Ord!
N:Bidrag fra Svend Andersen.

O, Stilhed! tankerige Ord!
Saa vækkende som Sangens Muse;
En Magt, liig Druens, i dig boer,
Til sødt mit Hjerte at beruse.
Hver Blomst, min Sjæl fremlokket har,
Mens næppe selv jeg ret forstod mig,
Du i din Favn til Daaben bar,
Før den blev Andres og forlod mig.

Du salte Hav! Med Skjel og Ret
Dit Høimod bør mit Hjerte prise,
Som du saa tidt har reist, naar det
I Qval var nær ved at forlise.
Og altid undres jeg, at saa
Vidunderlig en Kraft du eier;
Hvor vild end Kampen var at slaae,
Du kjæmped med, og vi vandt Seier.

I Mægtige har dobbelt Krav
Paa Tak, som Jer min Sang vil sende;
Vær takket, Stilhed! du, o Hav!
For Lægedom I bragte hende!
I skjenked hende Kraft og Lyst,
Saa Blod og Aand harmonisk stemme;
Og kjærligt qvæged I det Bryst,
Hvor alt mit Hjertes Liv har hjemme!


I:winther20020217114
T:Det er nu engang i sin Orden
TOC:CXIV. Det er nu engang i sin Orden
F:Det er nu engang i sin Orden
N:Bidrag fra Svend Andersen.

Det er nu engang i sin Orden,
At jeg maa holde mig til Jorden.
Jeg ræddes altid for det Dybe,
Og skjøndt jeg ynder ei at krybe,
Saa svimler jeg dog i det Høie;
Og derfor maa jeg Jorden pløie,
At sige: pløie den æsthetisk
Og høste, hvad jeg kan, poetisk.
Det himmelhøie Grandiose,
Det allerhelvedes Famose
Mig bliver altsaa ganske fremmed,
Og der jeg aldrig føler Hjemmet. - 

   Men - naar jeg tænker paa, min Kone!
Din huldt fortryllende Natur,
Da sværmer ud, som fra et Buur,
Fra Hjertets Kammer hver en Tone,
Hver Tankeblomst, hvert Blad og Billed,
Og ordner sig omkring dig peent
Og troer sig mere høit og reent,
Om din Gestalt gruppeert og stillet.

Saaledes har de mange Gange
Sig vovet frem og klædt sig paa
Og præsenteret sig, og saa
Gebærdet sig som Digt og Sange.
De har forsøgt en dristig Flugt,
Et Himmelvingeslag, en Svæven
Imod det Høie, og en Bæven
For Skjebnens mørke Blik, saa smukt
Som det var givet dem at bæve
Og sig mod Himlens Blaae at hæve! - 
Men, see! det var dog Skyggen kun,
En svag Reflex af Hjertets Grund,
En Duft kun fra en Honningkube,
Et Støv kun fra en gylden Grube,
Men ikke det, som jeg har villet;
Og Alt, hvad jeg mig voved til,
Blev som et natligt Alfespil,
Hvor mig Titania fik drillet.
Jeg greb og - greb; men ei tilfreds
Jeg blev ved nogen Fangst dog stillet,
Jeg skammed mig, og halv forvildet
Jeg stod som i en Tryllekreds!
Og aldrig blev mig mere klar
Den Sætning, som jeg aabenbar
Har gjort til min: ,,Det Virkelige,
Hvori sin egen Rod man har,
Ei tvinges ind i Sangens Rige.''

Og aldrig har jeg følt det bedre,
End naar jeg sad hos dig, min Viv!
At det umuligt er et Liv
At give Glands ved Svanens Fjedre, - 
Et Liv, der selv er Poesi
Med Kjærlighed, med Sorg og Lykke,
Et venligt Genre-Maleri
Med Lys og hver nødvendig Skygge!
I slig en kunstlet Form at sige
Det ganske Ubeskrivelige,
Hvori mit Væsen, evig bundet,
Gaaer op, - det har jeg aldrig kunnet!
 - Men - elske dig, og elske Alt,
Hvad i dig lever huldt og røres,
Hvorved til Liv du har mig kaldt,
Hvorved mit Liv til Liv først gjøres;
Velsigne dig, hvem Naadens Gud
Mig sendte, som sit eget Bud;
Velsigne dig for Ord og Smiil,
Der sløved Smertens hede Piil;
Velsigne dig for Taaren selv,
Som, hjertelettende og mild,
Afleded Sorgens vilde Elv:
Det kan jeg, - men jeg kan det kun
Med stille Ord, naar Mund ved Mund
Mit Hoved til din Kind jeg lægger! - 
 - O, lev! fat Mod, min hulde Trøst!
Lad Sorgen slumre i dit Bryst!
Og Herrens milde Engleskare
Vor Fremtids Vandring vil bevare.


I:winther20020217115
T:Her paa Deilighedens bløde
TOC:CXV. Her paa Deilighedens bløde
F:Her paa Deilighedens bløde
N:Bidrag fra Svend Andersen.

Her paa Deilighedens bløde
Græs skal dine Fødder gaae,
Og i Krattets Læ, du Søde!
Dine Tanker Hvile faae.

Du skal Skovens Duft indaande
Som en Æther, stærk og sund,
Og bortdrømme Livets Vaande,
Og dets Lysglimt mindes kun.

Hist paa denne grønne Banke
Og ved Søens slebne Glar
Skal dig blomstre mangen Tanke,
Som sin Sæd i Hjertet har.

Med dit Øie skal du følge
Skyen, Fuglen, naar paa Flugt
Over Dal og Bjerg og Bølge
De hensvæve, kjækt og smukt.

Speil dig i den frie Himmel,
Duk dit blonde Hoved ned
Mellem Markens Urtevrimmel,
Fyld dit Hjerte der med Fred.

Lad hvert Blomsters milde Blikke
Lifligt dig til Sjælen gaae;
Deres Smiil, det lyver ikke,
Det kan just du stole paa.

Som en Daa spring ned ad Skrænten,
Læg dig blødt paa denne Høi,
Følg ad Himlens Blaa med Glenten,
Som nu over Skoven fløi! - 

Og det hele, skjønne Billed,
Fuldt af Glands og Farvepragt,
Skal i Hjertet staae opstillet
Med sin hulde Tryllemagt.

Det skal qvæge, det skal styrke,
Sende Straaler i dit Sind,
Naar i Vintrens Slud og Mørke
Atter vi er dragne ind. - 

Elskede! hvem mine Tanker
Er en evig trofast Bo,
Naar dit Hjerte roligt banker,
Banker ogsaa mit i Ro! -


I:winther20020217116
T:Jeg havde med min egen Pen
TOC:CXVI. Jeg havde med min egen Pen
F:Jeg havde med min egen Pen
N:Bidrag fra Svend Andersen.

Jeg havde med min egen Pen
Et Billed alt forsøgt,
I lette Omrids kastet hen
Med al den Kunst og Kløgt,
Jeg har i Eie, - men da kom
Paa Himlen Sky ved Sky,
Saa jeg det maatte gjøre om
Og tage fat paany.

Du veed jo nok, nar Skyen tæt
Bedækker Himlens Blaae,
Da vil med Pensel og Palet
Det ikke rigtigt gaae! - 
Min Himmel, du! naar Sorg og Vee
Omskygge grumt dit Sind,
Da kan jeg ingen Farver see,
Thi Taaren gjør mig blind! - 

   Saa laante jeg et fremmed Blad,
Som ei du vil forsmaae!
Men, naar jeg seer dig rigtig glad,
Skal du mit eget faae.

Dit eget var det rette Ord, 
Som her jeg burde sagt;
Hver Blomst, der fra mit Indre groer,
Har du jo selv frembragt,
Naar tidt min Sjæl var Nat og Død,
Du vinked ved et Bliv!
Og lokked frem af Intets Skjød
En Dag, et Blomsterliv.
O, bliv ei træt! men med dit Ord
Beving mig til min Flugt,
Og lad dit Blik min Blomsterflor
Bestraale varmt og smukt.

   See, Verden er vel kold og haard,
Uskaansom er dens Haand;
Som Hagel grusomt den nedslaaer
Os Livets Lilievaand;
Dog, hvis min Tanke har en Høst,
Som du vil vogte paa,
Har jo mit Hjerte dog een Trøst,
Som aldrig kan forgaae!


I:winther20020217117
T:Naar Fødselsstjernen tindrer ned
TOC:CXVII. Naar Fødselsstjernen tindrer ned
F:Naar Fødselsstjernen tindrer ned
N:Bidrag fra Svend Andersen.

Naar Fødselsstjernen tindrer ned,
Og Hjerte-Festen er bered,
At bære frem man venligt stræber
De bedste Ønsker, som man veed,
Fra Hjertets Grund, med milde Læber!
I mine hundred Sange, vist
Man kunde næsten troe, tilsidst
Jeg havde tømt den hele Fylde.
Med Liliens Green, med Rosens Qvist,
Kort Alt, hvad Tanken kunde trylle,
Jeg lod mit Ønske sig indhylle.
Men - aldrig tømmes i min Sjæl
Den Flor, der blomstrer, dig indviet;
Og aldrig standse kan det Væld,
Der, forhen bundet som en Træl, 
Ved dig fra Mørket blev udfriet! 
Og skjenker jeg dig da mit Liv - 
(Det kaldes kun et Pust i Siv,
En Harmonie af Fryd og Klage) - 
Saa giver jeg dig kun tilbage
En Deel af det, du ved hiint ,,Bliv''
Fra Dyb og Mørke monne drage!
Hvor haardt den ydre Verden end
Som med en Alders Vægt kan tynge,
Du veirer dog dens Byrde hen,
Din Kjærlighed kan Alt forynge.
Er Livets Storm end grum og vild,
For mig den tjener dog kun til
End fastere hiint Baand at slynge,
Der gjør min Vandring tryg og mild;
Den livner kraftigt Hjertets Ild,
Den Ild, som aldrig slukkes ud.
Den blev mig sendt ved dig fra Gud,
Den blev mit indre Liv, min Styrke!
Han bød: bliv Lys! - og intet Mørke
Paa dette Lys kan gjøre Brud.
Det følger mig, hvor jeg maa vanke,
Selv hist, hvor Livets Lys gaaer ud. -

   Til Pulsen holder op at banke,
Jeg hviler trygt i denne Tanke!


I:winther20020217118
T:Modtag en Kreds af smaa Veninder!
TOC:CXVIII. Modtag en Kreds af smaa Veninder!
F:Modtag en Kreds af smaa Veninder!
N:Bidrag fra Svend Andersen.

Modtag en Kreds af smaa Veninder!
De har vel ei saa friske Kinder,
Som naar i Haugen frie de staaer;
Men deres Smiil dog altid minder
Dig lidt om Sommer og om Vaar.

De veed jo, hvor de er dig kjære,
At du vil holde dem i Ære,
Saalænge som det kan gaae an;
Og deres Tak de dig frembære
Ved Duft og Smiil, saa godt de kan.

De veed, at i Orangens Lande,
Paa laurbærklædte, fjerne Strande
Du drukned fast i Blomst og Blad;
At paa St. Gotthards Skaldepande
Kjærminderne du hilste glad.

Blandt dine egne kjære grønne
Smaabørn, der snoe sig ranke, skjønne,
Du som en kjærlig Moder gaaer;
Og med et Veemodssmiil de lønne
Dig for den Pleie, som de faaer.

Og naar du, hvid som Sneen, hviled
Paa Skrænten hist, og Solen smiled
Til dig i Skyggens grønne Favn,
Og dine ømme Tanker iled
Til Ham, som er dit Hjertes Savn;

Da dvæled dog dit Øie gjerne
Ved mangen fattig Blomsterstjerne,
Der tindred ved den bratte Sti;
Med kjærlig Hu du kunde værne
Om Skjønheds-Rigdommen deri!

Lad disse Vinterbørn, du Kjære!
Dig da en lille Hauge være,
Saalænge som det kan gaae an;
De deres Tak dig vil frembære
Med Duft of Smiil, saa godt de kan!

Dem gaaer det da, som mine Sange:
Da de var frodige og lange,
De tryllede jo sødt din Hu;
Nu er de vinterblye og bange, - 
Og dog du elsker dem endnu?

Lad Vintrens Rædsler da kun tvinge:
Saalænge Cithrens Bryst vil klinge,
Og jeg en Blomst tør kalde min,
Skal, til min sidste Stræng maa springe,
Hver Blomst og Tone være din!


I:winther20020217119
T:I din Haand, i den høire
TOC:CXIX. I din Haand, i den høire
F:I din Haand, i den høire
N:Bidrag fra Svend Andersen.

I din Haand, i den høire,
Der staaer et hemmeligt Brev:
Det er dit elskede Hjerte,
Der saa yndigt det skrev.
Hvergang min Haand du trykker,
Mit Hjerte læser klart,
Hvad kun for dig og mig
Er rigtig aabenbart.

Der lever i dine Øine
Et Digt saa tankefuldt;
Det altid mig bevæger
Saa inderligt og huldt;
Det er saa rigt, mangfoldigt, - 
Hvad jeg har lært deraf,
Det selv du aner ikke,
Skjøndt saa gjerne du det gav.

Din Gang er som en kraftig,
Strengt luttret Harmonie,
Der bærer frem for Sjælen
En livsalig Melodie;
Som Æolsharpens Toner,
Der komme og der flye,
Den aldrig sig gjentager,
Evig lige ung og ny.

O, følg mig med din Tanke,
O, følg mig med din Fod,
Og straal mig fra dit Øie
Sød Fortrøstning og Mod;
Ræk mig din Haand, den høire,
At jeg kan læse fro,
Hvad taus dit Hjerte tænker,
Hvad mit tør haabe og troe.


I:winther20020217120
T:Du vil vist ei foragte
TOC:CXX. Du vil vist ei foragte
F:Du vil vist ei foragte
N:Bidrag fra Svend Andersen.

Du vil vist ei foragte,
Min Hustru faur og fiin!
Det Bedste, som jeg bragte
Fra den gamle Ruin, -
Det Smukkeste, jeg hented
Hid fra den store Stad,
Hvor mange Sekler prented
Saa mangt et Tanke-Blad?

Hvor Capitæl og Sokler
Af Muld sig hæve op,
Ret som de store Knokler
Og Been af Mammuths Krop;
Mens Vaaren, ung, bevikler
Dem Aar ud, Aar ind
Med Roser og Aurikler
Og Viinløvs Silkespind.

Der vandred du fornøiet
Og qvæged sødt i Fred 
Din Sjæl igjennem Øiet
Ved al den Herlighed;
Og som ved Aabenbaring
Du fandt saa reen og fri
Det Jordiskes Forklaring
I Kunst og Poesie.

Dit Hjertes Dør staaer aaben
For Kunstens skjønne Drøm;
Det suger ei blot Draaben,
Men rummer den fulde Strøm.
Hvert Frø, du flittig sanker
Af Skjønheds Blomstersiv,
Modnes i dine Tanker
Og smykker huldt dit Liv.

Dig Skjønhed er et Bæger,
En Regn saa mild og sød,
Der styrker og der qvæger,
Der mildner og gjør blød;
Og midt i al din Smerte
Og midt i Livets Nød
Dit gudhengivne Hjerte
Ei Trøstens Kalk forskjød.

Nu sidde vi her hjemme
Ved stille Arnested,
Og Minderne vi gjemme
Og glæde os derved.
Men hvis de kunde svækkes
Og slumre ind engang,
Saa tal, og de skal vækkes
Til Liv igjen ved Sang.

Du vakte i mit Indre
Min Kraft vidunderlig,
Og Sangen ikke mindre
Tilhører dig, end mig;
Saa, hvad din Sjæl bevæger
Og hvad din Aand faaer lært
I mine Drømme leger
Og bliver mit Hjerte kjært!


I:winther20020217121
T:Ding, Dang, Klokkeklang!
TOC:CXXI. Ding, Dang, Klokkeklang!
F:Ding, Dang, Klokkeklang!
N:Bidrag fra Svend Andersen.

        Ding, Dang,
        Klokkeklang!
Nu segner mat i Graven
        Det gamle Aar
        Med hvide Haar,
Og brudt er Vandringsstaven.
De bliver hos de Tusind lagt,
Som holdt paa Jorderige Vagt;
Det har os Sorg og Glæde bragt, - 
Vi sige Tak for Gaven.

        Ding, Dang,
        Klokkeklang!
Nu døbe vi det unge,
        Det spæde Aar,
        Som Øiet slaaer
Just op, imens vi sjunge.
Dog - det maa vandre uden Navn;
Vi veed ei, hvad det har i Favn.
Hvad bringer det? Fryd eller Savn?
Det Lette eller Tunge?

        Kling, Klang,
        Bægerklang!
I alle Verdens Zoner
        Det unge Aar
        En Hilsen faaer,
Et Vivat fra Millioner.
De hilse det med Druens Blod,
De suge Kraft for Haand og Fod,
For mandeligt at tage mod
Dets Rosentornekroner.

        Sing, Sang,
        Citharklang!
Jeg raske Greb vil tage!
        Jeg veed en Barm
        Saa kjærlig varm,
Hvorhen min Sang tør drage.
Som Solen skinner paa et Glar
Gjenstraalende saa reen og klar,
Saa faaer min Sang et yndigt Svar
I Smiil og Ord tilbage!


I:winther20020217122
T:See, nu er her svalt og stille
TOC:CXXII. See, nu er her svalt og stille
F:See, nu er her svalt og stille
N:Bidrag fra Svend Andersen.

See, nu er her svalt og stille
Over Sø, i Skov, paa Vang;
Droslen har nu gjemt sin Trille
Til den næste Foraarssang.

Ak, hvor skjønt det end kan være
Paa en venlig, fremmed Kyst,
Glemmes aldrig dog de kjære
Vidner til vor Ungdoms Lyst.

Vi har ingen stride Strømme,
Ingen Fos med vild Musik,
Men en Skov med dunkle Drømme
Og en Eng med klare Blik.

Vi er ei med Fjeld begavet,
Pegende mod Himlens Blaae;
Men et Frisyn over Havet
Har vi dog at styrkes paa.

Naar vor Himmel da er større
Og vor Tankeflugt saa let,
Savne vi vist ei de tørre
Kjæmpestenes Majestæt.

Byen kuer - ja, histude
Hjertet kun sig hæve kan,
I det Grønne, hvor de prude
Bøge speile sig i Strand.

O, saa kom da! svalt og stille
Er der nu i Skov, paa Vang.
Droslen har nu gjemt sin Trille
Til den næste Foraarssang.

Torneflettet var din Rede,
Tidsler laae der, hvasse Straae;
Nu vil Himlen Duun dig brede,
Som du sødt kan drømme paa.

Efter Kampen skal du hvile,
Du og dine Tankers Gang;
Efter Sorgen skal du smile
Nu til Livet og min Sang!


I:winther20020217123
T:Du er saa yndig, kjær og sød
TOC:CXXIII. Du er saa yndig, kjær og sød
F:Du er saa yndig, kjær og sød
N:Bidrag fra Svend Andersen.

Du er saa yndig, kjær og sød,
Du er mit Bedste her paa Jorden;
At jeg dig elsker til min Død,
Det er saa ganske i sin Orden.

Jeg vilde gjerne hvert et Suk
Og hver en Taare fra dig fjerne,
At altid lige klar og smuk
Mig straalede min Skjebnes Stjerne.

Jeg vilde, ak! til hver en Fryd,
Til hver en Jubel dig indføre;
Alt Skjønt og godt fra Nord og Syd,
Jeg vilde, skulde dig tilhøre.

Hvert Blomster i den stille Vaar,
Den rige Sommers Frugter søde,
Dem gad jeg flette om dit Haar,
Dem lade dufte dig imøde.

Men jeg - saa fattig som jeg er - 
Maa nøies med til Gud at bede,
At han, som har mig havt saa kjær,
Vil ogsaa om min Himmel frede.

Thi du er Himlen han mig bød,
Det Yndigste, jeg har paa Jorden;
At jeg dig elsker til min Død,
Det er jo ganske i sin Orden!


I:winther20020217124
T:Pen gjør Ufred, skaber Ro
TOC:CXXIV. Pen gjør Ufred, skaber Ro
F:Pen gjør Ufred, skaber Ro
N:Bidrag fra Svend Andersen.

Pen gjør Ufred, skaber Ro,
   Den volder Sorg, den vækker Glæder;
Tidt faaer den Roser til at groe,
   Og stundom dem i Støv nedtræder;
Den gjør bedrøvet, den gjør fro,
   Een er den Skam, en Anden Hæder;
For Somme er den Malkeko,
   For Andre liig en stridbar Væder;
Den være kan en Ven, fuldtro,
   Men bliver let en slem Forræder;
Men vær du tryg! - du kjender jo
   Nok dens dæmonske Skik og Sæder;
Og faaer du den i Hænde, - o!
   Saa fletter den kun Blomsterkjeder!


I:winther20020217125
T:Jeg seer dig hisset tydeligt
TOC:CXXV. Jeg seer dig hisset tydeligt
F:Jeg seer dig hisset tydeligt
N:Bidrag fra Svend Andersen.

   Jeg seer dig hisset tydeligt
At gaae langs mørke Graners Muur;
   Det klæder dig saa nydeligt
At færdes i den frie Natur.
   Paa Møen, ved Deiligheden,
I røde Huus, ved gamle Rom;
   Hvorhen saa Leiligheden
Din Fod paa Vandring førte om;
   I Skov, i Dal, paa Høie
Du i din Kjole, hvid som Snee,
   Var altid for mit Øie
Saa ubeskrivelig sød at see! - 
   Jeg seer dig eensom vanke
Og plukke hist og her et Blad;
   Jeg tænker mig din Tanke,
Og haaber, den er frisk og glad;
   Jeg tænker mig dit Hjerte,
Jeg veed, at det er ømt og stort,
   Og haaber, at for Smerte
Det nu er lettet og frigjort;
   Saa du kan rigtig nyde
Med Freidighed, i fulde Drag
   Det Bæger, som dig byde
Nordfjeldes Alper Nat og Dag.
   Men du maa ikke tømme
Det, saa du dræber al din Tørst;
   Husk paa, ved Sundets Strømme
Du lærte dog at drikke først:
   Din allerførste Amme
Var Luften, som dig tog i Favn,
   Som her med Længselsflamme
Vil møde dig paa Skibets Stavn,
   Og synge for dit Øre,
Hvad jeg fik lært den mangen Gang,
   Og Hjertets Strænge røre
Liig Nattergalens Foraarssang!


I:winther20020217126
T:De sad ved Julebord i gamle Dage
TOC:CXXVI. De sad ved Julebord i gamle Dage
F:De sad ved Julebord i gamle Dage
N:Bidrag fra Svend Andersen.
K:sonnet

De sad ved Julebord i gamle Dage,
   Aad Hestekjød, drak Mjød, mens Guder stygge
   Tilskuled dem fra Templets skumle Skygge,
   Og bistre Mænd lod Sværd paa Skjolde brage.

Vi mere hyggeligt paa Tingen tage;
   Med Lys og Haabets Grønt vort Huus vi smykke,
   Hvor uden Staal og Støi vi sidde trygge
   Ved Grød og Gaasesteg, ved Viin og Kage.

Mens hine Stærke maatte Nakken bøie
   Heel ydmygt, og for grimme Guder grue,
   Os smiler Fred og Fryd en Qvindes Øie,

Der ene pønser paa, hvad os er tjenlig,
   Hvis Ynde gjør et Tempel af vor Stue, - 
   En Moder og en Hustru, sød og venlig.


I:winther20020217127
T:Huusnisserne her i vort Slot
TOC:CXXVII. Huusnisserne her i vort Slot
F:Huusnisserne her i vort Slot
N:Bidrag fra Svend Andersen.

Huusnisserne her i vort Slot
Fra deres Smuthuller titte,
Og tage sig alt for, saa smaat
At spørge mig og fritte:

,,Hvad er dog det? Hvorlænge vil
Nu vare denne Pjasken?
De er pene nok, hvortil
Skal da den megen Vadsken?''

De stimle om mig, hvor jeg gaaer
Paa Gangen, og bag Døren
De lure og paa Udkig staaer
Og døve mine Øren.

Der sidder een og gloer saa vredt
Midt i vor Dagligstue,
For han saa længe ei har seet
Sin allersødeste Frue.

Naar stundom i dit Kabinet
Jeg ligger og vil lure,
Saa sidder een paa Hyldens Bræt
Og siger, med Miner sure:

,,Her ligger han igjen! nei, hør!
Det seer jeg ikke gjerne;
Han gjør saa skummelt mørkt, hvor før
Mig tindred huldt en Stjerne!''

En anden af den lille Flok
Raaber fra Lysekronen:
,,Af Manden har vi meer end nok,
Vi længes efter Konen.''

En tredje af satirisk Art
Med Smiil og sledske Miner
Mig hvisker: ,,Her er tomt og bart
Som i din Sjæls Ruiner.''

Een med et Øie skarpt og hvast
Taer Plads paa Sophafløilet,
Og der opregner Løst og Fast
Hans Tunge mig utøilet.

Og han er grov, den lille Fyr,
Uvoren og fortrædelig;
Ei kan paa ham jeg holde Styr,
Han siger, jeg er kjedelig.

Og da det er saa sandt, ved Gud!
Saa maa jeg tie stille
Og taale, at han leer mig ud,
Den uopdragne Lille.

Og een af meer godmodig Aand
Og sindig i sit Væsen,
Staer der med Tørklæd i sin Haand
Og tørrer Øine og Næsen.

Og siger hulkende: ,,God Dag!
Jeg savner min Veninde;
Til hendes Hjertes rene Slag
Jeg lytted mangesinde.

Jeg fulgte hendes Tankes Vei
Og sad ved hendes Øre;
Slet Intet finder jeg hos dig,
Som jeg har Lyst at høre.'' - 

Og Alt hvad jeg saa siger dem,
Det kan slet ikke nytte,
De raabe: ,,Kommer hun ei hjem
Ret snart, saa vil vi flytte!''


I:winther20020217128
T:Saae du ei tidt en Svale
TOC:CXXVIII. Saae du ei tidt en Svale
F:Saae du ei tidt en Svale
N:Bidrag fra Svend Andersen.

Saae du ei tidt en Svale
Hist over krumme Kyst
Svæve, hæve sig, dale
Paa sine Vinger tyst?
Saadan væver min Tanke
Om dig sit fineste Net,
Blomstrende som en Ranke, - 
Skjøndt du ei aner det.

Saae du ei tidt en Stjerne,
Som du ei forhen saae,
Tindre klart fra det fjerne
Dybe, uendlige Blaae?
Saadan stirrer mit Øie
Fast paa din Vandrings Vei,
Hvor den sig end maa bøie, - 
Skjøndt du aner det ei.

Hørte ei tidt du blide
Luftningers lette Trin,
Naar de som Fløiel glide
Om dit Øre, din Kind?
Dybt fra mit Hjertes Vugge
Svæve de sagte frem;
Det er jo mine Sukke, - 
Skjøndt du ei aner dem!


I:winther20020217129
T:Duftende Smaabørn fra Vinterens Skjød
TOC:CXXIX. Duftende Smaabørn fra Vinterens Skjød
F:Duftende Smaabørn fra Vinterens Skjød
N:Bidrag fra Svend Andersen.

Duftende Smaabørn fra Vinterens Skjød,
Lilien den hvide og Rosen saa rød,
Guul og Lila og Broget og Bruun,
Bringe dig Hilsen fra Sommeren luun.
Melde de skal, ,,at den lever endnu,
At den bevarer dig kjærligt i Hu,
Den beder dig være taalmodig og snild,
Og trodse den Vinter ved Pels og ved Ild.
Den lover at komme, saa snart som den kan
Og løsne af Lænker det stivnede Vand,
At feie fra Solen det dæmrende Slør,
Og gjøre din Vei baade reenlig og tør.
Den veed, at du elsker den, kjærlig og blid,
At derfor til den du skal sætte din Lid. 
Thi see, naar den kommer, hvert Vinterens Spor
Skal let den bortfjerne, langt førend du troer;
See, i den første Vaar-duftende Strøm
Alleslags Smerter skal svinde som Drøm;
Og den livsalige Sommer med Lyst
Trykke dig sødt som sit Barn til sit Bryst.''


I:winther20020217130
T:Blandt Fortids Tanker din Tanke gaae!
TOC:CXXX. Blandt Fortids Tanker din Tanke gaae!
F:Blandt Fortids Tanker din Tanke gaae!
N:Bidrag fra Svend Andersen.

Blandt Fortids Tanker din Tanke gaae!
See op til de Store, ned til de Smaa,
Og glem al Timens Besvær.
Men hvor din Tanke saa vandrer hen,
Jeg veed, den kommer frisk igjen,
Sit Hjem den har dog kun her.

Vor hele Vandring fra Vugge til Grav
Er kun som en Draabe i Tidens Hav,
Og vort korte Liv kun et Spil.
Men Een der er, hvem det Store er smaat
Og det Ringe stort, - og det er jo godt,
At Ham vi kan holde os til.

Men midt i Tidens strømmende Elv
Vi kan ogsaa holde os til os selv,
Især naar man vandrer To.
Man har da en Støtte til hver en Arm,
Og glider glat gjennem Verdens Larm,
Mens Hjertet har Stilhed og Ro!


I:winther20020217131
T:Et yndigt Alfeflor af Blad og Ranker
TOC:CXXXI. Et yndigt Alfeflor af Blad og Ranker
F:Et yndigt Alfeflor af Blad og Ranker
N:Bidrag fra Svend Andersen.
K:sonnet

Et yndigt Alfeflor af Blad og Ranker,
   En sneehvid Aftensky, saa kjølig, let,
   Et halvusynligt Duft- og Maanskins-Net,
   Hvori kan fanges alle dine Tanker!

Naar Pulsen slaaer, og Hjertet heftigt banker,
   Og Sindet Hvile faaer paa ingen Plet,
   Da flagrer Tanken sig saa ofte træt, - 
   Men Fred og Frelse den bag Sløret sanker.

Bred denne Dug med sine fine Traade
   Da paa dit elskte Hoved, om din Kind,
   Og lad dens Tryllekraft kun trøstigt raade;

Thi jeg har i dens sommerlette Spind
   Mit Hjertes bedste Ønsker vævet ind,
   At de skal klare dig hver dunkel Gaade.


I:winther20020217132
T:Mens hjemme Stormen tuder
U:(I Rom)
TOC:CXXXII. Mens hjemme Stormen tuder
F:Mens hjemme Stormen tuder
N:Bidrag fra Svend Andersen.
K:rom
               
Mens hjemme Stormen tuder
Og Sneen fyger vild,
Og Valhals høie Guder,
Kronte med Stjerne-Ild,
Fare paa Himlens Bue
Med Spyd og Spær af Iis
Langs Nordlysenes Lue
Til det kolde Paradis;
Mens Kulden Bølgen binder
Med blanke Lænker fast,
Og vore Ruder blinder
Med Lilier af Alabast; - 
Her Vandet foruden Tøile
Bag dunkelgrønne Hæk
Skyder i Luft sin Søile
Heel overgiven og kjæk.
Luft-Amoriner dandse
Med solsmykkede Haar;
Og jeg - jeg kan dig krandse,
Som var det i en Vaar,
Med Rosens Knop, den røde,
Violen puur og skjær
Og mangen Blomst, du Søde!
Som er dit Hjerte kjær.
Thi Nord og Syd her mødes,
Her blandes Iis og Ild,
Og her skal dig gjenfødes
En Fødselsdag saa mild!
Her har vort Haab jo hjemme,
Her skal vi faa det fat,
Hvad grumt sig monne gjemme
Saa længe i Sorgens Nat.
Her skal vor Kamp belønnes, 
Og Freden drage ind,
Altsom en Sommer grønnes
Paany i vore Sind!
Udløste af vore Smerter
Som ved et Trolddoms-Ord,
Med Syd i vore Hjerter
Vi vandre da mod Nord!


I:winther20020217133
T:Jeg er fra Norge - og jeg er god
TOC:CXXXIII. Jeg er fra Norge - og jeg er god
F:Jeg er fra Norge - og jeg er god
N:Bidrag fra Svend Andersen.

,,Jeg er fra Norge - og jeg er god.
Mit Skaft er gjort af Valbirkrod;
Mit Sølv er groet i Kongsbergs Schacht,
Mit Staal fra Fossums Gruber bragt.
En Nordmand, som forstod det bedst,
Har mig i Sølverslidren fæst;
Min Pynt er peen men gammeldags, - 
Jeg er just af det ægte Slags!
Saa er jeg skarp og stiv og stærk
Og dygtig til hver Daad og Værk.
I gamle Dage var det Skik,
Hver Mand med Kniv i Beltet gik;
Og faldt der saa et Ord iblandt,
Som Øret altfor kildent fandt;
Og vakte Kort og Terning Kiv,
Saa greb de staks til deres Kniv;
Og blev de uens om en Tøs,
Saa gik det flux paa Livet løs.
Men her hos dig er Fred og Ro,
Vi vil forliges godt vi To,
Saa uden Kamp og blodig Strid,
Ret jævnt vi slide kan vor Tid.
Nu prøv mig, du, og du skal see,
Jeg skal med Æren mig betee,
Og tjene dig indtil din Død:
Jeg skjærer dig dit Suul og Brød;
Hver Knude, som dig er for haard,
Den løser jeg med lette Skaar;
Og er et Søm dig ikke ret,
Heel duelig jeg er til Spræt.
Jeg og kan værge om dit Liv, - 
Jeg er just en mandhaftig Kniv,
En kjæk Forsvarer og en Ven,
Langt mere værd end Naal og Pen,
En Ven med Troskab, Ære, Mod, - - 
Jeg er fra Norge - jeg er god!''


I:winther20020217134
T:Hiint Sagn om Weinsbergs Qvinder brave
TOC:CXXXIV. Hiint Sagn om Weinsbergs Qvinder brave
F:Hiint Sagn om Weinsbergs Qvinder brave
N:Bidrag fra Svend Andersen.

Hiint Sagn om Weinsbergs Qvinder brave
Dig bringes paa din Fødselsdag
Kun som en nyfødt Sangens Gave, - 
Som saadan venligt det modtag!

At stille dig dem til Eksempel
Er ei min Tanke, thi jeg veed,
Dit Hjerte bærer klart et Stempel
Af hines kjække Trofasthed.

             ____________

Den Steen, som her i Guld er lagt,
Mig fra et helligt Sted er bragt.
En Graasteen kun; men naar min Sang
Har dig fortalt ved Strængens Klang
Det Sagn, som knytter sig dertil,
Har jeg det sikkre Haab, den vil
Blandt dine Smykker blive lagt
Og holdes sømmeligt i Agt.

   I Schwaben ligger der en By
Med Muur omkring, med Taarn i Sky;
Fra Høiden stolt den skuer i
Den Strøm, der bruser tæt forbi,
Henleiret blødt i Rankers Favn, -
Og Weinsberg det er Byens Navn.

   Det var paa hiin saa barske Tid,
Da Kaiser Kunz laae haardt i Strid
Med Welf, den Greve stærk og bold,
Som mod ham førte Avindskjold.
Ei langt fra Weinsberg stod et Slag,
Og paa den hede Kampens Dag
Grev Welf fik Tærsk og maatte flye.
Han søgte Læ i Weinsberg By,
Hvor han i Hast fik Broen hængt,
Faldgittret ned og Porten stængt,
Og Borgerne, hver dygtig Tamp, 
Paa Muren sat, beredt til Kamp.

   Saa kom den Kaiser med sin Hær,
I Staal, til Hest, med Sværd og Spær;
Med Brag og Bulder, Styr og Støi
Han leired sig i Dal, paa Høi,
Og reiste Teltene paa Rad
I Agrens Ax, bag Rankens Blad.
Han lagde rundt, ret som en Krands,
Om Byen Grav og Vold og Skands.
Dog tage den, som var hans Agt,
Det var saa let ei gjort, som sagt.
Med Blidekast og Bueskud
Han vilde drive Welfen ud.
Han stormed haardt, men nok saa brav
De faste Borgre slog ham af.
De sendte Stene, Piil og Bolt
Og gjorde mangt et Hjerte koldt,
Saa Kaisren mangen Ridder god
Og Svend saae blegne for sin Fod.
Da blev han udi Hu saa gram;
Det tyktes ham en Spot og Skam,
At han saa længe skulde staae
For Porten der og banke paa.
Men han blev fast og laae paa Luur,
Som Katten ved et Fuglebuur,
Og holdt dem lukket ind saa tæt
Som Lærker i et Jægernet.
Da blev der snart i Byen Nød;
Folk havde ædt hver Lev og Brød,
Hver Skinke og hver Spegelaar
Og drukket Vinen hver en Taar.
Man bød hinanden alt til Gjæst
Paa Muus og Rotte, Hund og Hest,
Og maatte slukke Tørstens Brand
Kun med det bare Kildevand,
Men der kun lidt Forslag var i,
Og snart var ogsaa det forbi,
Og tomt var Kjøkken, tør var Tap,
Hvert Hjerte sank, hver Arm blev slap;
Thi, som man veed, maa Øl og Mad
Og Heltemod jo følges ad.
I denne Trængsel, Angst og Nød
Sig Weinsbergs Qvinder kjækt tilbød
At gaae og bede Kaisren om
For deres By en naadig Dom.
Med sneehvidt Liin og sølvspændt Sko
De stillede sig to og to,
De Yngste først, de Ældste sidst,
I Haanden bar de hver en Qvist.
Med langsomt Fjed, med sænket Blik
De tause ud af Byen gik,
Og naaede did paa ængstlig Fod
Hvor Rigets Ørnebanner stod.
Da saae de træde ud af Telt
Med bistert Bryn den barske Helt.
Dog da han saae den Qvindetrop,
Saa klaredes hans Aasyn op.
De neied dybt mod Jorden ned
Og bad om Naade, Liv og Fred,
Naar de sig selv og deres By
I Vold og Magt ham vilde flye,
Og holdt i Veiret Fredens Tegn,
Mens Taarer strømmed som en Regn.
Han vinked strengt, og der blev tyst,
Og Hjertets Uhr i Alles Bryst
Beklemt og hastigt slog og slog.
Da Kaiser Kunz til Orde tog:
,,I, som med Hue gaaer og Liin
,,Og Nøglerne til Skab og Skriin 
,,Ved Beltet har, og som ved Sang
,,Faae Væv og Vugge sat i Gang,
,,Jer skjenker Livet jeg; i Fred
,,I drage bort og tage med
,,Af Skatte, som Jer bedst staaer an,
,,Saameget som I slæbe kan!
,,Men hver den Sjæl, som bærer Skjæg,
,,Som rider skrævs og staaer til Væg,<note>Allusion til <xref bibel="bibel1konge16,11">, hvor der i oversættelsen fra 1740 stod: ,,da slog han det ganske Baesæ Huus, han lod ham Ingen blive tilovers, som pissede paa Væggen'' - først i 1871 ændret til ,,uden at levne et mandligt Væsen''.</note>
,,Skal række Hals til Straf og Bod
,,For mine Tappres spildte Blod.
,,Her hjælper ingen kjære Moer!
,,Nu har I hørt mit sidste Ord!''

   At svare ham paa den Besked
De voved ei, thi han var vred.
De neied dybt, og taus og blye
De vendte om til deres By.

   I Weinsberg heised næste Dag
Paa Taarnet man det hvide Flag,
Holdt aaben Port og sænket Bro,
Saa Alt saae ud som Fred og Ro.
Hver Mand i Leiren lured paa,
Hvad nu der skulde for sig gaae.
Selv Kaiser Kunz alvorlig der
Stod, støttet paa sit lange Sværd.
Da viiste sig et selsomt Syn.
Barsk rynked han da først sit Bryn,
Saa smiled han, og saa han loe;
Thi see, fra aaben Port og Bro
Mod Leiren hen besværligt drog
Et underligt, et broget Tog.
Det var de samme Qvinder, som
For Byen bad og fik dens Dom.
De gik og bar, hver paa sin Ryg,
Ved Kaiser-Ord og Leide tryg,
De Skatte, som dem bedst stod an: 
En Husbond eller Fæstemand,
En Søn, en Broder eller Ven,
En gammel Fyr, en Ungersvend,
En Fætter eller den og den.
Hans Strenghed, Borgemestren, glad
Paa Nakken af sin Frue sad.
Hun vraltede i Spidsen frem,
Og Par og Par bag efter dem
De andre Damer nok saa brav
Med hver sin Skat i Trip og Trav,
Alt eftersom de havde Magt
At føre deres dyre Fragt.
For Kaiseren de stille stod
Og neied dybt sig for hans Fod
Og takked ham for Smaat og Stort,
Som de fik Lov at bære bort,
Og derpaa videre de gik.
Men Kaiser Kunz med naadigt Nik
Udraabte, da de var forbi:
,,Gid alle Qvinder var, som I!''

   Fra Weinsberg er den Steen mig bragt,
Som her du seer i Guld indlagt.
En Ven, som paa sin Pilgrimsgang
Den tog, mig gav den, for i Sang
At tolke paa eenfoldig Viis
De ædle Qvinders Lov og Priis,
Og skjenke den, naar Tiden kom,
Til den blandt danske Qvinder, som
Mig bandt med trofast, helligt Baand.
Derfor den lægges i din Haand!


I:winther20020217135
T:Et Billed af en Sanger stor
TOC:CXXXV. Et Billed af en Sanger stor
F:Et Billed af en Sanger stor
N:Bidrag fra Svend Andersen.

Et Billed af en Sanger stor
Dig Julefesten bringer;
Fuldt gjennem Danmarks Bardechor
Endnu hans Strænge klinger.

Du, som har Øre for en Sang,
Og for det Skjønne Øie,
Som følger kjækt en Tankes Gang
I Dybden og det Høie;

Som har en Sjæl saa varm og øm,
Der frit sig lader vugge
I andre Hjerters søde Drøm,
Af andre Hjerters Sukke;

Du i hans Aasyn læse vil,
Hvad dunkelt der staar skrevet,
Og i din Tanke lægge til,
Hvad han har lidt og levet.

Du ane vil den rige Skat,
Hiin ædle Pande gjemte,
Der pragtfuldt strømmed Dag og Nat,
Saasnart han Harpen stemte.

Du vil med Klarhed trænge ind
I disse Øines Mørke
Og frydes ved hans ømme Sind
Og ved hans Hjertes Styrke.

Du tænke vil, at naar i Qvad
Mod Himlen gik hans Stræben,
En Himlens Genius da sad
Usynlig ham paa Læben.

Veemodigt vil du mindes, hvor
Med smerteblandet Glæde
Han sang, og at sin Blomsterflor
I Graad han maatte væde.

Og har du nydt den Rigdoms Frugt,
Hiin Sangers Træk mon gjemme,
Saa vend igjen dit Hjertes Flugt
Til den, du har her hjemme.


I:winther20020217136
T:Et Aar, naar det begynder
TOC:CXXXVI. Et Aar, naar det begynder
F:Et Aar, naar det begynder
N:Bidrag fra Svend Andersen.

Et Aar, naar det begynder,
Er liig et Blomsterløg;
Det lægges hen paa Glasset
Kun som til et Forsøg;
Man aner ei, hvad deiligt
Det gjemmer i sin Knold,
Om det en enkelt bliver
Eller en Duc van Toll.

Jeg har min Blomst i Huset,
Det er en anden Sag,
Den grønnes frisk fra første
Til allersidste Dag;
Thi den er jo perennis,
Og lige smukt den staaer
Og dufter lige yndigt
I Vinter og i Vaar.

Et Aar, naar det begynder,
Er liig en Bunke Kort;
Der blandes og omdeles
Af baade Rødt og Sort.
Een faaer da tidt paa Haanden
Af slette Kort et Læs,
Imens en Anden sidder
Og lurer med Trumf-Es.

Jeg holder Hjerterdame,
For mig er Hjerter Trumf,
Mig Hjerterne har feiret
Den herligste Triumph;
Det hjælper ei de komme
Med deres simple Kort;
Min Hjerterdame stikker
Jo baade Rødt og Sort.

Et Aar, naar det begynder,
Er liig et Skuespil;
Man sidder der og venter,
Hvad det skal blive til.
Der kommer Smiil og Taarer
Med Sorg og Fryd til Gjæst;
Men smukt det Hele ender
Dog altid med en Fest.

Mit Skuespil er yndigt,
Jo tiere jeg det seer,
Jo rigere det bliver,
Og jeg forlanger meer.
Ja stundom spiller ogsaa
Jeg selv, som jeg kan bedst,
Og seer jeg saa tilbage,
Hver Scene var en Fest.

O, gid min Rose blomstre
I Aar saa frisk og glad;
Jeg fast og tro vil holde
Mit elskte Hjerteblad.
O, gid fra Livets Scene
Hver Skygge flygte bort,
Og Skuespillet endes
I fuld og reen Accord!


I:winther20020217137
T:Ret aldrig kan jeg glemme
TOC:CXXXVII. Ret aldrig kan jeg glemme
F:Ret aldrig kan jeg glemme
N:Bidrag fra Svend Andersen.

Ret aldrig kan jeg glemme
Den allerførste Gang,
Da jeg min egen Stemme
Fik høre, at den sang;
Mit Øie stod i Lue,
Et Blus var paa min Kind,
Min Aande, som en Due,
Fløi ængstligt ud og ind.

Der lød mig som en Dundren
Henover Himlens Blaae;
Der blev en saadan Undren
I hver min Tankes Vraa;
Der brændte saadan Længsel,
Saa lueheed en Tørst,
Der blev en Spørgen, Trængsel:
Hvad griber jeg nu først?

Det var, som Vinger hæved
Mig op fra Jordens Skjød,
Igjennem Sjælen bæved
En Strøm af Vellyst sød;
Det var som ret mit Øie
Blev mere skarpt og klart;
Det Dybe og det Høie
Mig syntes aabenbar't.

Mig smiled Jord og Himmel,
Mig vinked Busk og Træer,
Den hulde Blomstervrimmel
Den blev mig nok saa kjær;
Solen var mere gylden,
Og Himlen mere blaa,
Og dobbelt riig var Fylden
At Nattens Stjerner smaa.

Og for mit indre Øre
Vidt aabnet blev en Dør,
Fuglen, kunde jeg høre,
Sang sødere end før;
Mig Havets stolte Brusen
Meer streng, alvorlig var,
Som Orgelklang sin Susen
Hen om mig Vinden bar.

Jeg fatted Kildens Rislen,
Naar den blandt Roser randt,
I Snogens sagte Hvislen
God Mening jeg fandt;
Og Katten, som sig strakte,
Og Hundens kjække Vov!
Selv i mit Indre vakte
En Stemning der, som sov.

De vilde Dyr paa Marken,
Den Edderkop, som spandt,
Den blanke Fisk i Parken
Til sig min Tanke bandt;
Og Rankens klare Drue
Fik mig en anden Skik;
Der blev en himmelsk Lue
Af den jordiske Drik.

Og Mennesket - den Gaade
Saa dunkel og saa sær,
Jeg prøved paa at raade,
Endskjøndt den er saa svær.
Jeg vovede at gjætte
Hans Hjertes fine Skrift
Og klart i Lys at sætte
Hans Tanke og Bedrift.

Jeg tolked Fryd og Smerte
Med livligt Farvespil,
Som fra mit eget Hjerte
Jeg hentede dertil.
Var Sandhed reen fremstillet,
Og var der nogen Feil,
Saa var det dog et Billed
Ud af mit eget Speil.

Om Usselhed, om Styrke
Jeg sang, om Elskov, Had;
Det Lyse og det Mørke
Det lod jeg følges ad.
For Skjønhed og for Ære
Mit Indre blev opladt,
Og kunde næppe bære
I Huus sin rige Skat! - 

Men langtid var jeg bange,
Jeg gyste selv saa tidt,
Naar mine lette Sange
Ud flagrede saa frit.
Fra Verden fjern og ene
Jeg fulgte Hjertets Trang;
Bag Rosenhækkens Grene
Helst luunt jeg sad og sang.

Men snart jeg hørte sige:
,,Han synger ganske net!''
Jeg følte Modet stige
Og Hjertet mere let.
Saa lod jeg mig da trykke,
Og saa var det forbi
Med Eensomhedens Lykke
Og det Skjultes Trylleri.

Thi skjøndt jeg havde Glæde
Og næsten ingen Sorg
Af hvad jeg monne qvæde
I Hytte og i Borg,
Var jeg dog tidt bedrøvet
Og mindre fri og glad,
End da, som Fugl bag Løvet,
Jeg ubemærket sad.

Men aldrig dog min Stemme
Mig selv saa liflig klang
Og følte ret sig hjemme,
Som naar til dig den sang;
Som naar den til dit Hjerte
Sig turde trænge ind,
Og dulme lidt dets Smerte,
Og qvæge huldt dit Sind!


       ____________

H1:Fortællinger paa Vers

I:winther2002031701
T:Alfens Brud
F:Glimrende Hækken bæved
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde



            I.

Glimrende Hækken bæved
I varme Sommerluft,
Om Pavillonen svæved
Den brune Mokkas Duft;

Herrer og Damer krandsed
Den siirlige Altan,
Smaapigerne de dandsed
Nede paa grønne Plan.

Der dandsed Alfhild liden,
Med gyldenblanke Haar;
Vinger gav hende Tiden,
Hun var kun fire Aar.

Som Hyacinthens Stengel
Saa smidig, rank og rund,
Med Smiil, som nys en Engel
Havde kysset hendes Mund.

De store Øine straalte
Med sær dybsindig Skik, 
Knap nogen længe taalte
Det tankerige Blik;

Som havde alt hun kunnet
See klart i Hjertets Nat,
Som havde hun udgrundet
Livsgaadens dunkle Skat!

Hun svæved om i Flokken
Liig Muusen, tyst og let,
Saa Vinden danned af Lokken
En Glorie, - et Net. - 

Med eet var hun forsvundet
Af den støiende Sværm,
Hun havde Veien fundet
Bag Bøgelundens Skjærm.

Gjennem de krumme Gange
Hun ilede did ned, 
Hvor Aaen, som en Slange,
Slikked den grønne Bred.

Hvor Bøgen i Voven hængte
Sin Løvdusk, grøn og lys,
Som om den rigtig trængte
Til kjøligfriske Kys;

Hvor dybt sig Broen speiled,
Og Græsbænken stod,
Og Aakanden seiled,
Løsrevet fra sin Rod;

Der satte sig den Lille,
Og med sine Øine blaae
Hun tankefuld og stille
Ud over Vandet saae.

        ________

             II.

Ei sad hun ene længe; -
Thi langs med krumme Kyst
En Svane saaes fremtrænge
Sit Alabasterbryst.

Til Pletten, hvor hun smiilte,
Den tyst og kjælen flød,
Og standsed der og hviilte
Sit Hoved i hendes Skjød.

De var saa gode Venner!
I Skovens stille Paulun
Med sine spæde Hænder
Hun strøg de skjære Duun.

Blidt løfted den sine Vinger,
De danned en Bærestol;
Ung Alfhild let sig svinger
Paa den levende Gondol;

Fra Breddens grønne Skraaning
Hun steeg paa Svanens Ryg,
Og sad som en lille Dronning
Saa siirlig og saa tryg. - 

Mens Svanen Farten stilled
Under Broens høie Hal,
Stolt saae den paa sit Billed
I det slebne Krystal;

Og Billedet - det fulgte
Med paa den vaade Sti, - 
Det var ret, som det dulgte
Kun slet sin Jalousie.

Som Vagt i grønne Pandser
Stod Sivets ranke Trop,
Med tusind spidse Landser
Og Blomsterfane paa Top.

Fra Busk og Træ paa Landet
Langs Aaen fjern og nær,
Fra Lilierne paa Vandet
Der mylred frem en Hær;

En Hær af Alfer hvide,
Guldgule, røde, blaae
Uf af hver Blomst med blide
Øine paa hende saae.

Det var de vilde Ænder
Og Rørdrummen i sit Skjul
De klapped i deres Hænder
Og slog paa Pauken huul; 

Mens Irsken, Droslen og Gjøgen
Med Sidsken og Stæren til
De sad i Ellen og Bøgen,
Og gjorde klingende Spil.

Bagefter seiled en Række
Af Svaner, Han og Hun;
Men Alfhild, den lille, kjække,
Sad stolt med smilende Mund.

         __________

               III.

Hvor hængende Grene skjule
Bredden for Himlens Syn,
Sig aabner en hemmelig Hule
Ind under Bankens Bryn.

Derind sig Svanen vendte
Med sin kostbare Fragt, -
Hun frygted ei, hun kjendte
Den underjordiske Pragt.

Vedbend i vild Uorden
Smykked den runde Portal;
Langt skjød sig under Jorden
Den dybe, klare Canal.

I Mulm end Væggene stode
Paa begge Sider tyst
Med Huler, hvor Smaafolk boede, -
Snart blev der Larm og Lyst.

Som vimse, vevre Rotter
De listefulde Smaa
Foer frem af deres Grotter,
Og ned paa Toget saae.

Liig Drueklaser hang de
Paa Rødder, Steen og Mus,
Ud over Vandet svang de
Brogede Lys og Blus.

Langs Grotternes Gelænder
De stod i Tusindtal,
Og slog med bitte Hænder
Paa rungende Metal;

De blæste i blanke Tuber,
Og sang med klinger Røst,
Det lød gjennem dybe Gruber
Igjen fra Jordens Bryst.

Men efter seiled en Række
Af Svaner, Han og Hun,
Ung Alfhild, den lille, kjække,
Sad stolt med smilende Mund.

            _________

                  IV.

Snart hæved sig Hulens Bue,
Bredt Vandet sig udgjød
I Solens friske Lue
Guldguul og purpurrød.

En Sø, en Dal med Skove
Modtog dem i sit Skjød,
Ind paa den sølvblaae Vove
Saa sagtelig de flød;

Saa blidt, som Skuden lægger
Sig ind i Hjemmets Havn,
Som naar en Moder strækker
Mod Barnet ømt sin Favn. -

Paa Søens Saphirflade
En Ø, smaragdgrøn, laae,
En Lind med brede Blade
Kneisede høit derpaa.

Paa Øens bløde Tillie
Ung Alfhild let sprang ned,
Hun stod der som en Lilie,
Plantet i grønne Bed.

Men Svanen var brat forsvundet, -
En deilig Dreng der stod,
Om dunkle Lok var vundet
Rubinens røde Blod;

Og det var Alfernes Konning!
Med Rosen i sin Haand,
Han gav sin lille Dronning
Til Scepter en Lilievaand.

En Krands af Blomstergrene
Hun fik om Panden lagt,
Hvert Blad var mørkblaae Stene,
Bundne med Guldets Pragt.

En Virak Sommervinden
Ud over Dalen bar,
Og begge stod under Linden, - 
Da klang en Jubel klar;

Thi rundt paa Dal og Høie
Fra Busk og Blomst og Sø
Sig Alfer monne bøie
Mod den lyksalige Ø.

I Aftensolens Forgyldning
De flagred, svømmed og sprang,
Den unge Dronnings Hylding
Tolkede deres Sang. -

Han vinked, med Alvorsmine, - 
Da svam fra Øens Strand
Hver smilende Undine
Over til Skovens Rand;

Han Rosen langsomt hæved, - 
Og Luftens Alfer fløi
Fra Øen bort, og væved
Et Net over Skov og Høi;

Som Lærker, naar de skrækkes, 
Og susende bortflye,
Saa Nabomarken dækkes
Af Tusinder paany.

Den unge Konge ledte
Sin Dronning, spæd og fiin,
Did, hvor et Tæppe sig bredte
Under Lindens Baldachin.

Paa Fløielsbolstre hvide
Han satte den unge Viv,
Og hviilte ved hendes Side
Med Armen om hendes Liv.

          ________

                V.

Der var som Døden stille
Over den hele Dal;
Da hvisked han til sin lille,
Sin yndige Gemal;

Selv Blomsten ei kunde høre't,
Som turde ved Thronen staae,
Endskjøndt den spidsede Øret, - 
Da talede han som saa:

,,Sex Gange i denne Sommer
Var du, min Dronning! her;
Den syvende Gang, du kommer,
Ak! det den sidste er!

Langt, langt jeg maa bortvandre
Fra dig, min søde Brud!
Ei mægter jeg at forandre
Den evige Skjebnes Bud.

O, Dage, gjennembævede
Af Fredens milde Glands!
O, Dage, tæt indvævede
Af Glædens Perlekrands!

O, Livlighed og Latter!
O, Venlighed! o, Lyst!
Naar skal jeg aabne atter
For eders Sværm mit Bryst?

Vandrer jeg som i Fængsel
Til fjerne Land og Flod,
Skal Mindet dog vække Længsel
Og Længslen Haab og Mod.

Vi dandsed her i Engens
Qvægende Blomsterduft,
Til Fløitens Klang og Strængens
Sittrede Vand og Luft.

Til Æthren vi dig bare,
Og viste dig Stjernens Gang,
Og med den svævende Skare
Du daled igjen paa Vang.

Jeg Arm om Midien slog dig,
Og fløi over Søens Skjød;
Da raabte du, at jeg tog dig
Jo som et lille Brød!

Hver flagrende Libelle,
Hver broget Orm, som krøb,
Hver Blomst dig maatte fortælle
Sit Navn og Levnetsløb.

Vi overgivent spøgte
I Kildens kjølige Bad; - 
I Busken jeg dig søgte,
Hvor stille skjult du sad.

Hos Storken og hos Ørnen,
Hvor Vinden leger frit,
Hos Nattergalen i Tjørnen
Aflagde vi vor Visit.

Jeg reed paa Hjorten lette,
Du paa den hvide Hind,
Rask over Skovens Slette
Gik det jo som en Vind.

Vi hilste Daadyrflokken
Og Markens bitte Muus,
Haren, Ræven og Brokken
Udenfor deres Huus.

Vi lod os sagte glide
Dybt ned i Schachten steil,
Og saae vort Billed skride
Langs ad Krystallens Speil.

Gennem den dunkle Gyde,
Hvor smaa Svartalfer boe,
Hørte vi Sølvet flyde,
Og saae Guldtræet groe;

Hvor kunstigt Alfer male
Rubin og Ametyst,
Som siden stolt tør prale
Paa skjønne Pigers Bryst. - 

Naar trætte af Sommervarmen
Vi sad ved Kildens Væld,
Greb du mig under Armen,
Og bad: ,,Fortæl, fortæl!

,,Hold nu, hvad du har lovet, -
,,Fortæl mig noget, du!
,,Saa jeg fryser om mit Hoved
,,Af Angest og af Gru!''

Da lod din Aand jeg følge
Mig gjennem Livets Skræk,
Over den brusende Bølge
Fløi vor Tanke kjæk.

I Storm, ved Lynets Flammer
Paa vilde Klippekyst
Hørte du Dødens Jammer
I Skibbrudnes Røst.

Hvor Retterstedet stander
I Maanens matte Glands,
Saae du de blege Pander,
Og Hexes fæle Dands.

Paa Vindeltrapper og Gange
I skumle Borgruin
Jeg viste dig Gjenfærd lange
Vandre i hviden Liin.

Jeg skildred dig lede Snoge,
Som ruge i Klipperift,
Troldqvinderne, som koge
Den hemmelige Gift.

Og naar du saa blev bange,
Og Kinden blev lidt bleg,
Gjenlokkede Alfers Sange
Roserne, som bortveeg.''

         ________

              VI.

Der var som Døden stille
Over den hele Dal;
End hvisked han til sin lille,
Sin yndige Gemal;

,,Ak, nu maa jeg bortvandre
Fra dig, min Dronning prud!
Ei mægter jeg at forandre
Den evige Skjebnes Bud.

Skjøndt Mindet vil smelte sammen
I Tidens graadige Flugt,
Skal dog vor Leeg og Gammen
Bære dig liflig Frugt.

En Rigdom dig nu tilhører,
Dens Værd ei aner du,
Sig i dit Indre rører
En umaalt Verden nu.

Først Alt vil ganske svinde; - 
Men som det skjulte Frø
Vil det i Hjertet inde
Gjemmes og aldrig døe.

Lidt efter lidt skal stige,
Dig ubevidst, af din Aand,
Hvad her i Alfers Rige
Blev nedlagt af min Haand.

En Vielse jeg give
Dig vil, at Alfens Viv
En Digterinde maa blive, - 
Det skjønne Digt - dit Liv!

Som Solens Blink udklække
Blomster i broget Rad,
Skal dine Smiil opvække
Hjerter til sværmersk Qvad.

Thi Sangeren, vil man sige,
Velsigner høit sit Hverv,
Naar han en deilig Pige
Tør offre Sangens Skjerv.

Og fra mit Land, det fjerne,
Du skal af Alfer smaa
Om din Skjønhed at værne
En kraftig Livvagt faae:

Sundhed, den stærke Terne,
Og Ynde, med Rosenqvist,
Skal følge dig, min Stjerne!
Og - Skjelmeri tilsidst.

Den Første skal farve mørke
De gyldne Haar, og smukt
Dig strømme sin varme Styrke
I Blodets Purpurflugt.

Den Anden skal Foden føre
Og bøie rund din Arm,
Og tugtigt dig omsløre
Din Hofte og din Barm.

Den  Tredje i en fornøiet
Men ubevogtet Stund
Skue dig dybt i Øiet
Og kysse dig paa din Mund!''


            VII.

Der var som Døden stille
Over den hele Dal, - 
End hvisked han til sin lille,
Sin yndige Gemal.

,,Een Pligt jeg dig paalægger,
Een Bøn jeg beder kun,
Før jeg dig Haanden rækker
I Afskeds bittre Stund:

En mægtig Gnist der flammer
I hvert et jordisk Bryst;
Skjøndt den fra Himlen stammer,
Avler den Sorg, som Lyst.

Den er det, som forbinder,
Og som adskiller brat,
Den er det, som forblinder
Og Dagen gjør til Nat.

Ved den af Slummer jages
Saa mangen evig Sorg,
Naar bedst man troer, der tages
Et Paradis paa Borg.

Du kjender ei dens Vælde!
Ak, kun en stakket Stund
Formaaer i Støv at fælde
Dig Fredens hellige Lund.

Nei! elske maa du ikke!
Fatter du vel det Ord?
Vel ane dine Blikke
En Hemmelighed stor?

Til evig Qval og Smerte
Blev, Alfhild! jeg fordømt,
Hvis een Gang blot dit Hjerte
Om Kjærlighed fik drømt.

En Mand af Støvets Caste,
Med Kjole og Frisur,
Sig skulde fræk formaste
Mod din Æther-Natur?

Jeg skulde see dit Øies
Violblaae, dybe Glands
Forene sig og føies
Saligt til Eet med hans?

Jeg skulde see, han førte
Dig som sin Eiendom,
Hvor Ingen Sukket hørte,
Og ingen Hjælper kom?

Jeg skulde sindig taale,
At han med ublue Blik
Begjærligt skulde male
Hver Yndighed, du fik?

Nei! Gnisten maa ei tænde
Hos dig sin falske Pragt!
Ak, nei! du maa ei kjende
Dens frygtelige Magt!

Jeg evigt den vil slukke,
Mens reent er end dit Bryst,
Og aldrig skal du sukke
I Elskovs Qval og Lyst.

Jeg rækker dig Glemsels Honning, - 
Tøm ud den søde Drik!
Og giv mig, Alfhild! min Dronning!
Dit sidste, venlige Blik!''

En Valmueblomst han plukked,
Den stod ved Thronens Rand;
Dens Bæger han oplukked,
Da fyldtes det paastand

Med Iispolens Kulde,
Med Glemsels Slummerviin;
Han holdt det for den Hulde
Til Læbernes Carmin.

Hun saae paa ham, hun sukked,
Hun tømte det til Bund,
Og da hun havde drukket,
Sank hun i dyben Blund.

Der blev som Døden stille,
Svundet var Alfers Dal,
Kun Vandet hørtes trille
Og fjernt en Nattergal.

         ______


         VIII.

Aftenen alt udbredte
Sit hemmelige Flor,
Moderen ængstlig ledte
Efter sit lille Noer;

Da fandt hun endelig Pigen
Sødt slumrende paa Jord;
Med tusind Øine, nyfigen
Stod rundt en Blomsterflor.

Og vaagen Alfhild fandt sig
I Græs ved krumme Aa,
Om hendes Lokker vandt sig
En Krands Violer blaae.

 - Hun voxed, riig paa Ynde,
Som Alfen havde sagt,
Tidligt sig lod forkynde
Aandeverdenens Magt.

Sig hendes Sødhed væved
I mangen Tankes Gang,
Saligt Sangeren bæved,
Naar han om Alfhild sang.

Hun blev, som hendes Moder,
Baade kløgtig og from,
Men - under Barmens Kloder
Slet ingen Varme kom.

Vel Beilere kom der mange,
Men iiskolde Blik
For deres Sukke lange
Var al den Trøst, de fik.

Ei mægted Støvets Sønner,
I Kjole og Frisur,
At bøie med Elskovsbønner
Den ætheriske Natur.

Men trods det kolde Hjerte
Havde hun freidig Mod, -
Kuns dem det voldte Smerte,
Som laae for hendes Fod.

          _______

I:winther2002031702
T:De to Cousiner
F:Ei langt fra Hovedstadens Muur
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde


            I.

Ei langt fra Hovedstadens Muur
Ved Landeveien, inde
Hvor Graner om en stille Plads
En Tornekrone vinde;

Der mødes Vogne, Mænd til Hest,
Indsvøbt i Kapper lange;
Knap dæmre Lys i Østen svagt,
End slumre Lærkens Sange.

Der er saa ængsteligt, saa tyst,
Med Graat er Himlen tjeldet;
Nysgjerrigt taus, som hviskende,
Staaer Gran mod Granen hældet.

De stige ned af Hest og Vogn
Med alvorsfulde Miner;
De hilse koldt, - og tre og tre
Hver til sin Kant hentriner.

De tale sagte, - give Vink, - 
Paa Sletten Skridt de maaler,
Paa udbredt Kappe knæle de,
Og lade to Pistoler.

Og Tvende træde særskilt frem,
Da Andre bort sig fjerne; - 
Veemodig skuer ned til dem
En mat og eenlig Stjerne.

Den Ene er en kraftig Mand
Med graanet Haar om Panden;
Som Pilen smækker, hvid og rød,
Blondhaaret er den Anden.

Den ene i den grønne Frak
Kun Mod og Fasthed værne;
Den Andens Hjerte dækkes af
Den blanke Ordensstjerne.

Den ene med et roligt Blik
Og fast i Fod og Haanden;
Den Anden, vild af Øiekast,
Og myg, som Aspevaanden.

Den Ene med en hellig Sags
Fortrøstning i sit Hjerte;
Den Anden, som der pined ham
Et Helved, fuldt af Smerte.

Den Ældre gjorde Tegn til Fred, - 
Med Alvor, strengt han fordred;
Den Unge med et haanligt Smiil
Til Blod og Dom beordred.

Der faldt to Skud; - men til sin Vogn
Blev kun eet Legem baaret;
Den brede, dunkle Blodstrøm skjød
Med Magt igjennem Saaret.

En Ungersvend paa Græsset laae,
Med blonde Lok om Tinden;
Da Østens Rose blomstred frem,
Da falmed hans paa Kinden.

Da Morgenluften sendte frisk
Sit første Pust i Lunden,
Saa listed sig det sidste Suk
Ham bævende fra Munden.

          _________


                II.

Saa døsig, lummer og saa tyst
Er Sommermiddagsstunden,
Kun Gjøgens fjerne, svage Kluk 
Høres fra Hassellunden.

I Jægerhusets Lindegang
Udenfor Haugestuen
Der sidde To, hver paa sin Bænk
I Skyggen, under Buen.

Den Ældre syer det grove Liin,
Bleg er hun som Jasminen,
Men som Provencerosen rød
Og fyldig er Cousinen.

Hun glimrer liig en Sommerdag,
Og med de hvide Hænder
Heel tankeløs i Schillings Bog
Hun Blad paa Blad omvender.

Den grønne, bløde Silke sødt
Røber de runde Former,
Og Barmens høie Bølgeslag,
Hvor det i Dybet stormer.

Og der er ikke talt eet Ord,
Lydt høres Bien surre,
Og i Cousinens Silkeskjød
Den hvide Killing snurre.

Men der blev dog en Tale ført
Saa fuld af Ild og Smerte;
Men den til Ordet at betroe
Af intet Sprog de lærte.

Den blege Kone sender tidt,
Over sit Sytøi bøiet,
Cousinen en veemodig Strøm
Af Ængstelse fra Øiet.

Og fra Cousinens Øine blaae
Lynhurtigt faaer hun Svaret;
Men bag det listigt skjønne Blik
En Rædsel laae bevaret.

Et Posthorns indholdsfulde Klang
Høit skingrer hist ved Kroen,
Og hurtigt høres Hestens Trav
Med Bulder over Broen.

Et Brev Hver holder i sin Haand,
Og Hænderne - de sittre;
Begjærligt suge Øinene,
Men Smilene er bittre.

De folde Hver sit læste Blad,
Og Blikket mødes atter,
Og uden Ord med Gysen de
Hinandens Tanke fatter.

Den hvide Rose blussed høit
Som Foraarsmorgenrøden;
Den Røde sad, som paa en Grav
Et Billede af Døden.

Den Første hvisked: ,,Tak, o Gud!
At du mit Alt har skaanet!''
Den Anden taug, stod op, men sank
Blandt Roserne hendaanet.

           ________


                III.

Han kom til Hjemmet, mat og mørk,
Med Sved og Støv i Haaret;
Han bar en Smerte i sit Bryst,
Men, ak! man saae ei Saaret.

Med intet Ord, ved intet Blik
Lod sig hans Ro forandres;
Han vilde bære stærkt sin Vægt,
Sin egen - og de Andres.

Sin fromme Hustru stirred mildt
Han i det klare Øie;
Ydmyget, sønderknuust han saae
Den unge Blomst sig bøie.

,,Kom, læg dit unge Hoved her,
Kom, græd i mine Arme!
Her ved mit Bryst din kolde Kind
Jeg gjerne vil opvarme!''

Hun segned paa Divanen hen,
Hun taug, men Øiet flammed,
Med runde Arm omkring hans Hals
Et Navn hun sagte stammed.

Da løste Graad den stumme Qval,
Og Smerten strømmed over,
Ned paa de hvide Skuldre flød
De gule Haarets Vover.

De matte Øielaag sank i,
Den blege Mund stod aaben,
Men, stærk ved Smerten, trængte sig
Fra Øiet Perledraaben. 

Med Arm om hendes smækkre Liv,
Med Haand bag hendes Hoved,
Med Munden tæt ved hendes Mund
Han sin Beretning voved.

,,Du stakkels Barn! - hans Svar var kort, -
Hans Ord var koldt, - han spotted
Et Navn, ham før saa dyrebart, - 
Han ved min Qval sig gotted.

Jeg tigged ydmyg, paa mit Knæ,
Men lukt var Hjertets Veie,
Da voved jeg at friste det,
Som ei er heelt mit Eie.

Jeg vilde skaant, - jeg maatte ei,
Han tvang med Haan og Kulde;
Hans sidste Tilsagn fik, desværr',
Mit Svar igjen tilfulde.

Jeg opgjort har hans Regnebræt,
Jeg hævnet har din Ære, -
Du faaer en blodig Seierskrands
For den, du ei tør bære.''

Cousinen taug, og bleg som Liig
Hun vakled ud af Stuen;
Men ængstlig, øm, hvorhen hun gaaer,
Bevogter hende Fruen.

        ________


            IV.

Den hede Sol er dalet ned
Bag fjerne, dunkle Skove,
Nu Hjorten ligger i sit Skjul,
De dybe Enge sove.

Ved Skovens Rand en Hytte staaer
Ei langt fra Tørvegraven,
Med matte Løv sig krummer der
Et Hyldetræ i Haven.

Cousinen staaer ved lave Dør
Og lytter til, hvor inde
I Kamret tysser paa et Barn
Den gamle Stodderqvinde.

,,Ti stille, Barn! græd ikke meer,
Luk  Øiet til, du Lille!
Din Fader kommer snart herhid,
Han al vor Sorg vil stille.

Vær rolig, Barn! du søde Barn!
Snart vil du lee og smile;
Din Moder kommer snart herhid,
Og luller dig til Hvile!''

Ad aabne Dør hun traadte ind,
Og sig i Stuen stilled,
Som, stolt med en Medeas Blik,
Et herligt Marmorbilled.

Thi Hævnen staaer med grusomt Træk
Paa Mund og Pande malet; - 
Hun knuger Drengen tæt i Favn,
Og svøber ham i Shawlet.

Saa styrter hun af Hytten ud
Igjennem Mosens Taager; - 
Men - om den stakkels Piges Fjed
En venlig Engel vaager.

         ________


               V.

Der staaer en Brønd paa Heden, langt
Fra By og Huus og Hytte;
Og fire runkne Vidietræer
Som Vagter den beskytte.

Der er saa øde fjern og nær,
Ei Fuglen Qvidder lyder,
Kun Tudsen døsig kryber frem
Blandt Tidsler og Skarntyder.

Her vandrer Qvien ei til Vands,
Og Egnens Malkepiger
Med Bøtte, Stol og Malkekrands,
Den skumle Plet undviger.

I Middagsheden giftig Dunst
Forvirrer Vid og Sandser;
Ved Midnat Ellekonen vildt
I Mosetaagen dandser.

Cousinen styrer did sin Fod,
Hun over Heden springer,
Saa Haaret, liig et gyldent Fløi,
Bagefter hende svinger.

Men aandeløs ved Brøndens Rand
Hun standser brat sin Ilen; - 
Thi Ellekonen, rank og hvid,
Hun svæve seer ved Pilen.

Hun løfter Barnet over Brønd,
Mens Øiet ræd hun vender; - 
Da føler hun sin hede Arm
Berørt af klamme Hænder.

Med Skrig hun slap; - men intet Pladsk
Fra dybe Kjedel hørtes,
Det var, som om den Lille af
En venlig Arm bortførtes.

Ud over Sletten Pigen foer,
Og svandt i Taageregnen;
Og Vanvid hende Vinger gav, - 
Hun saaes ei meer i Egnen.

Men seent et Rygte mumled om
Et Brev, hun skulde skrevet,
At fjernt i fremmed Land hun var
En fornem Frue blevet.

         _______


            VI.

I Jægerhuset gaaer en Dreng,
Og leger med sin Bue,
Ei Jægermestren ligner han,
Og ei den fromme Frue.

Thi han er blond, og han er vild,
Men kløgtig, fuld af Løier;
Kun Fruens milde Moderblik
Hans stærke Villie bøier.

Og fra sin bedste Leg han tidt
Sig ind til hende sniger;
Der sidder han, mens Øiet ei
Fra hendes Aasyn viger.

Han fritter da om tusind Ting:
Om Folk i Bondebyen,
Om Stjernen, Maanen, Hest og Lam,
Om Blomsten og om Skyen.

Og spørger han: ,,hvor er min Faer?''
Hun peger mod det Høie.
Og spørger han: ,,min Moder da?''
Saa tørrer hun sit Øie.

,,Men siig, hvor fik du mig da fra?
Nu, Fostermoder! svar mig! 
Og lyv nu ei, gjør mig ei vred,
Imens endnu du har mig!''

Med selsomt Smiil hun gier ham Svar:
,,Paa Heden hist jeg tog dig;
Af Ellekonens dybe Brønd
En Aftenstund jeg drog dig.''


I:winther2002031703
T:Doris og Fætter Jean
F:Det er en ganske vakker Fyr
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde



Det er en ganske vakker Fyr
Hr. Jean, min yngste Fætter;
Han mig fortæller Eventyr,
Og skriver mig Sonetter;
De klinge ei som Andres Vers,
Der læses og forglemmes,
Hvori man seer, det er kun Skjers,
Saa L
unet reent fostemmes.
Hans Vers - de trænge dybt i Sind!
Ja, De kan rigtig troe det,
Jeg lod dem aldrig komme ind,
Hvis Hjertet ei forstod det.
De virke med en Tryllemagt, - 
Man veed ei, hvor man har det,
Og Hjertet være maa paa Vagt,
At det er vel forvaret.

   Det var en Foraarsdag i Fjor,
Vi gik paa Elskovsstien,
Jeg tog mig for at spørge, hvor
Han lærte Poesien.

  ,,Hør, kjære,'' - jeg med ærbar Tugt
Ham nok tør Kjære kalde,
Han kalder mig saa meget Smukt,
Som Rimet nu kan falde, - 
,,Hør, kjære Jean! fortæl mig dog,
Jeg ikke ret forstaaer det,
Hvordan du bleven er sa klog,
Og hvorfra du dog faaer det?
Thi Oncle staaer i sin Boutik
Med Bismer og med Alen,
Og Tante holder dygtig Skik
I Kjøkken og i Salen;
Men Vers de agte kuns for Tant,
Og Elskov for Sottiser,
Ja, Oncle selv sin Kone fandt
Jo ved Adresaviser?''

   ,,Kom,'' sagde han, ,,paa denne Bænk
Vi vil en Stund os sætte,
Mens Maanen kaster Sølverstænk
Udover Skov og Slette;
Jeg vil dig med tre, fire Ord
Mysteriet berette, - 
Det vil tillige, som jeg troer,
Mit Hjertes Byrde lette:

   Da Eros fløi fra Psyches Barm,
Forraadt af sin Veninde,
Og, svømmende med Graad og Harm
Paa Sommerluftens Vinde,
Han høit i stjerneklare Nat
Sig heftig monne svinge,
Da løsned sig en Fjeder brat
Fra Gudens venstre Vinge.
Den sank; og mens den lille Gud
Sin Smertes Flamme svaled,
Den som et hvidligt Stjerneskud
Paa Hellas' Enge daled.
Der af en Græker fundet blev
Det kostelige Stykke,
Og han den første Hymne skrev
Om Kjærlighedens Lykke.
Men - siden er den vandret om
Vel over hele Jorden,
Til London, Ispahan og Rom,
I Syden og i Norden;
Den fandtes hist, hvor Palmen groer
Om Niluskildens Grotte,
Og man har fundet selv dens Spor
Paa Schwabens Ridderslotte;
I Provencalens kjælne Chor,
Ja, ved Vaucluses Kilde,
Og hvor sig Guadalquibir snoer
I Ly af Ranker vilde.
Lyksalig han, som eier den!
Hver Bøn, hver Elskovsklage,
Som skrevet blev med denne Pen,
Blev aldrig viist tilbage.

   Man ofte har den eftergjort
Bemalt med broget Farve,
Men ak! det gavner ikke stort,
Hiin Dyd de aldrig arve;
De træffes overalt paa Jord, - 
Slig Falskhed aldrig helmer, - 
I Kjøbenhavn, saavidt jeg troer,
Hos Jacobsen og Selmer.

   Jeg meente, min var denne Skat,
Min Anelse har sagt det,
Skjøndt tidt alt Haab mig har forladt,
Hvorvidt jeg end har bragt det.
Dig offred jeg hver Bøn, hver Sang,
Dog maa jeg tilstaae dette:
Jeg hidtil tvivled hver en Gang
Om Pennen var den rette!''

   ,,Ifald,'' jeg svared flux igjen,
,,Hver Bøn, hver Elskovsklage,
Man skrev med Gudens tabte Pen,
Ei vises kan tilbage,
Saa trøst dig! - er den rigtig til,
Da kan jeg ikke nægte,
Man maa saa sige, hvad man vil,
Du eier vist den ægte!''

I:winther2002031704
T:Haren
F:Ak, bedste Hr. Cornilsen!
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde



Ak, bedste Hr. Cornilsen!
Saa hør mig dog engang, -
,,Nei, Panzer! Ei jeg høre vil
Hans ynkelige Sang;
Hvis ei han tæller op
Ducater tre Gang ti,
Da faaer han aldrig Pigen,
Og med os er det forbi.

Det er mig ligemeget,
Hvem Guldet hører til,
Og hvor han det har faaet,
Jeg ikke vide vil;
Men jeg, Jomfruens Værge,
Maa sørge for, at ei
Den spæde Fod skal træde
For tornefuld en Vei.

Det søde Barn betakker - 
Ham siger hans Forstand - 
Sig for en saadan Prakker,
Som han, til Ægtemand,
Der eier knap til Øllet,
Ei Bid eller Brand!'' -
Da sukked Ungersvenden,
Thi Talen, ak! var sand.

Det var Hr. Borgemestren,
Der talede saa vredt;
Det var hans stakkels Skriver,
Der havde det saa hedt;
Det var den vevre Martha,
Hans Huusjomfru snild,
Som i Skriverhjertet tændte
Den forfærdelige Ild.

Forsamlet var i Salen
Al Byens unge Jagt;
Der stod han blandt de Andre
Slukøret og forsagt!
Men Martha gik saa emsig,
Saa rolig og tilfreds,
Og skjenked Viin af Kanden
Om til den hele Kreds.

Borgmestren elsked Jagten,
Og derfor i sin Sal
Han hvergang samled Jægerne,
Før de drog ud i Dal.
Selv laae han nu for Anker,
Thi Podagra og Gigt
Har Skræk for Kjær og Moser,
Og skyer en Jægers Pligt.

,,Men - hvis han bringer Mynten, - 
Dog hvor skal han den faae?
Da sværger jeg, - nu seer han,
Hvor vis jeg er derpaa, - 
Med Bruden vil jeg dandse
Den allerførste Vals!''
Da loe den hele Skare,
Saa Hundene gav Hals.

Med Bøssen slængt om Skuldren
Over Torvet Skaren gik,
Hr. Panzer drev bagefter
Med melancholske Blik;
Hans Herres Øre lytted
Med Suk til fjerne Larm,
Og Jagtlysten rørte sig
I længselsfulde Barm.

Det trøsted ham slet ikke,
Naar han slog sig for sit Bryst,
Sjøndt der det gav en Klang
Som til Englenes Lyst;
Thi hemmeligt han gjemte
Ved tause Barm en Pung,
Af Guldstykker blanke
Fuldstoppet og tung.

Hvad hjalp ham nu hans Stue
Med det prægtige Karnap?
Og Loftets Stukkatur
Med forgyldte List og Knap?
De brogede Dukker
Paa Nøddeskabets Gavl?
At Ruderne var malte,
Og Gulvet lagt i Tavl?

En Lænestol heel magelig
Hans Herlighed bar;
Der svæved han i Puder,
Saa tyk, som han var;
Paa tvende Fløielsskamler
Sig hvilede hans Been,
Saa bugede som Tønder
Og saa tunge som Steen.

Men ak! skjøndt blødt beleiret
Af Uld og Svanebai,
Den høifornemme Gjæst
Ei vilde gaae sin Vei;
Som Millioner Bremse
Den jog ham op og ned,
Liig Syle, saa han brøled
Ret angenemt derved.

Fortvivlet greb han Stokken
Med Guldknappen paa,
Og fløited ad to Mynder,
Som ved hans Fødder laae;
Saa krøb han ned i Gaarden,
Hvor ved Baghusets Muur
Der stod, med unge Harer,
Et trætømret Buur.

Af dem han greb den Største,
Og slæbte den afsted
Med vaklende Skridt
I sin lille Hauge ned,
Der mod de smaa Briganter,
Ret som en Fæstning stærk,
Paa hver en Kant var skjermet
Ved Muur og Plankeværk.

Han satte sig paa Bænken
Ved Springvandets Rand,
Hvor en Narcissus græd
I det glasklare Vand;
Saa lod han Morten springe
Mellem Busk og Æbletræer,
Over Kaal, over Roer,
Gjennem Ribs og Stikkelsbær.

Han pudsed sine Mynder, -
Da sang de lystigt op,
Og fulgte Harens Spor
Med ret vindige Hop;
Borgmestren, den tykke,
Da satte Haand for Mund
Og blæste dem et Stykke
Med Fryd af Hjertensgrund.

Han fløitede, han klappede,
Han raabte sit Halloh,
Og legede saa Jagt,
Skjøndt han selv sad i Ro; - 
Ei Haren lod sig fange,
Det gik, som det var smurt
Omkring i Haugens Gange
Gjennem Busk, over Urt.

Tilsidst den kom i Knibe;
Da var den ikke seen,
Men søgte kjæk sin Frelse
Bag Herrens tykke Been,
Som og med megen Latter
Den hjalp af Qval og Nød:
Han snapped Haren atter,
Og holdt den paa sit Skjød.

Den Jagt bleev ham for langsom,
Thi Haren var for let,
Af Raaben og af Skrigen
Han selv var bleven træt;
Han tænkte: ,,jeg skal dæmpe
Din Flygtighed brat,
Da kan du ikke kjæmpe
Saa tappert, du Krabat!''

Rundt om hans Øie søgte,
Men ingen Steen han saae,
Da følte han sit Hjerte
Mod Guldbørsen slaae;
Den drog han frem af Barmen,
Tog Haren paa sit Knæ,
Og bandt den fast om Bugen
Paa det sprættende Kræ:

Han slap den atter, - hei!
Da sprang den som en Vind,
De Reisepenge gjorde den
Vist let i Sind og Skind;
Bagefter satte Hundene
Med skingrende Vovvov!
Da ønsked sig nok Morten
Igjen i Mark og Skov.

Med Eet blev det saa stille,
Kuns Hundene de peb;
En inderlig Forfærdelse
Borgmesterhjertet greb;
Han saae, hvor de med Jamren
Langs Plankeværket løb,
Og kradsede med Poterne,
Og snusede og krøb.

Bag ved en Himbærhække
Ved Haugens ydre Kant,
Der var et lille Smuthul,
Den snilde Morten fandt.
Der trængte han sig smidig
Imellem Muur og Fjæl; - 
Han bad ei om Forlov,
Han sagde ei Farvel!

Han tog tilbeens ad Marken,
Og svandt i Bjerg og Skov;
Der stod nu Magistraten
Langnæset og flau;
Han listed sig forbløffet
Til Lænestolens Skjød,
Og bandte, som en Tydsker,
Og ønsked, han var død. - 

Alt Aftensolen tindred
Paa Sankt Agathas Spiir,
De røde Skyer seilede
I Luftens blaae Revier,
Og Lysene blev tændte
Fra Kjelder op til Qvist;
Da mumled Borgemestren:
,,Nu kommer Jagten vist.''

Høit Hornet lød fra Dalen,
Saa Fjeldene gav Klang,
Igjennem Gaden toned
Den muntre Jægersang;
Da kom de ud pa Torvet
Bag Raadhusets Fløi,
Ind stimled de i Salen
Med Latter og med Støi.

I Spidsen gik Hr. Panzer
Og smilede ret tryg,
Med Bøssen under Arm
Og Haren paa sin Ryg;
Han stededes for Bordet
Saa straalende, saa stolt;
En guldvirket Pengepung
Han høit i Haanden holdt:

De tredive Ducater
Jeg her optælle vil;
Det var jo Dem det samme,
Hvem Guldet hørte til?
En Hare har jeg fanget,
Den bar det om sin Bug.
Jeg tog det, thi jeg tænkte:
Han har derfor ei Brug;

Thi Haren i sin Stilling
Ei Penge har Behov,
Han finder Disk og Dug
Og Brudeseng i Skov;
Men jeg  - naa, Gud skal loves!
Det endte ei saa slemt;
Jeg haaber, Deres Løfte
De ei vil have glemt?

De gode Kammerater
Vare Vidner her i Dag;
Mit Udstyr og mit Bryllup
Det bliver Deres Sag;
Med Bruden skal De dandse jo
Den allerførste Vals?''
Da bruste Skarens Latter,
Saa Hundene gav Hals.

Skjøndt arrig i Parykken,
Borgmestren maatte lee,
Da for sit Øie atter
Han Skatten fik at see;
Han vinkede ad Martha,
Tog Panzer ved Haand,
Og knytted for Alverden
Det uløselige Baand.

Stor Fryd der blev at skue
Paa Raadhusets Sal,
Der sprang den rhinske Drue
I græsgrøn Pokal;
Stadsmusikanten førte op
Sin bedste Symphonie,
Stegt Haren stod pa Bordet; - 
Saa var den Stads forbi.

I:winther2002031705
T:Kongens Skygge
U:(1829)
F:Hans Haar var Snee, hans Ryg var bøiet
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde



                 I.

Hans Haar var Snee, hans Ryg var bøiet,
Hans Knæ var skjælvende, var mat,
Og Sjælens Straaler gjennem Øiet
Knap trængte ud fra Kummers Nat.
Det var i Høst; - og Bøgeskoven
Alt farved guult sit Bladetelt;
Han stod paa Klinten der, hvor Voven
Opskummer høit fra store Belt.
Jagthornet lød fra stille Dale,
Mildt straalte Himlens Aftenskin,
Men tolked ei den mørke Tale,
Som stod indgravet paa hans Kind.
Der laae et Væv af Sorgens Traade
Med Smertens Islæt for hans Blik,
Og fra hans Ansigts dybe Gaade
Kun Fortids Dæmmerlys fremgik.


                 II.

Før bar han stolt tre Kroners Smykke,
Men Landets hjelmbedækte Slægt
I Støv hans Hoved monne trykke
Formasteligt med Hovmods Vægt. -
Naar Bonden lægger Sæd i Jorden,
Han høster Guld af Jordens Skjød;
Men denne Sæd et Træ er vorden,
Skjoldbaarnes Skræk, og Frugten Død.
Brat Herremandens Kinder blegned,
Naar Drotten mælte Vredens Ord,
Død og Fordærvelse var tegnet
Paa Adelsskjold, hvor han fremfoer.
Men Bonden, - tryg til Ploven støttet, - 
Paa ham kun stoled, og paa Gud.
Taknemlig, tro han Spaden bytted
Med Sværdet paa hans Herrebud. -
En Søn af tvende Aldre var han;
Han stod, hvor Skranken just blev lukt,
Og Mørkets bittre Kampe bar han,
Men høsted ikke Lysets Frugt.


                  III.

Hvo var hans Ven? - vi veed det ikke!
Han eensom gik den steile Sti;
Og venneløs han maatte drikke,
Hvad Sorg og Fryd ham skjenked i.
Hans Kjærlighed? Det var en Due,
Et Duenavn, et Duesind,
Den flagred ned fra Himlens Bue,
Og kurred ømt ved Thronens Trin.
Hver Elskovstale fra den Hulde
Bar Mildheds Frugter i hans Barm,
Og ofte smelted Hjertets Kulde
For Øiets Foraarsstraale varm.
Men Verdens Hovmod avler Smerte
Med Moderen, som hedder Had;
De lokked Duen fra hans Hjerte,
Og Gift - var deres Lokkemad.


                  IV.

Landflygtig blev han. Fra hans Hoved
Med troløs Haand de stolte Folk
Tre Kroner frækt at styrte voved,
Og hvæssed Oprørs Sværd og Dolk.
Landflygtig blev han; - men den vilde
Omflakken læged dog eet Savn:
Thi Venskab vaagned, - ak, forsilde!
Det førte ei til Fredens Havn.
Vel saae han tusind Fiender blegne,
Det kjøbtes dyrt med trofast Blod,
Thi ogsaa Venner saae han segne, -
Snart ene han tilbage stod.


                    V.

Et Fængsel blev hans Huus. Med Rænker
Man slog hans Arm i stærke Baand;
Og denne Bolig, disse Lænker
Dem fik han af en Frændes Haand.
Ei saae han Nattens Øie skinne,
Ei Engens Farveharmonie,
Og Blomstens Duft med Vaarens Vinde
Gik Fængslets kolde Muur forbi.
Uhørte slynged sine Vover
Mod Øens Kyst det friske Hav,
Og Lærken uhørt qviddred over
Den Levendes forladte Grav.
Hans Qval ei smelted Frændens Hjerte,
Men Stenen paa hans Fængselsbord, - 
Det kolde Marmor, - følte Smerte,
Og bærer end sin Medynks Spor.


                   VI.

Hans Haar var Snee, hans Ryg var bøiet,
Hans Knæ var skjælvende, var mat;
Dog var han fri, ei længer Øiet
Sløvt stirred ud i Fængselsnat.
Imellem Skovens Bøgestammer
Han vandred sværmende og blid,
Han gik og drømte om sin Jammer,
En Skygge fra en svunden Tid.
Jagthornet lød fra stille Dale,
Mildt straaled Himlens Aftenskjær;
Da vendte han sin Veemodstale
Til Vogteren, som stod ham nær:
,,Min kongelige Ven alt sover?
Snart skal jeg trætte sove med!
Frigjort min Skygge snart didover
Skal svæve til en salig Fred!''

I:winther2002031706
T:Maanen og dens Moder
U:Ideen laant.
F:Hvorfor nu Maanen gaaer paa Himlen
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde



Hvorfor nu Maanen gaaer paa Himlen
I næsten drukken, halv sværmerisk Svimlen,
Saa blank om Næb, saa rød i Kammen,
Saa blussende, som naar Madamen
I Kjøknet har holdt Rettergang,
Som Degnen efter Aftensang; - 
Hvorfor den rødmer, bly og bange,
Og skjuler sig bag hver en Sky,
Naar den om Aftenen skal gange
Sin Bane over Land og By; - 
Hvorfor den er saa sky, befippet -
Som Pudelhund, om Vintren klippet,
Som en Declamateur i Knibe - ?
See - det kan De jo let begribe!
Ei glemmes, hvad i Ungdom næmmes:
Den nøgen er - fra Taa til Toppen,
Den eier jo ei Pjalt paa Kroppen,
Og det er derfor, at den skjæmmes. - 

   Engang i gamle, gamle Dage
Den traadte til sin Moer med Klage:
,,Ak, Moer! det er saa koldt om Natten,
Har jeg ei Febren, har jeg havt 'en!
Før var jeg fed og rund og prægtig,
Nu er jeg tør og smal og smægtig,
En vindtør Skolemester liig;
Jeg fryser nu saa gyselig
Om mine Fimre! - Sy mig dog
En Kjole! - Du er snild og klog.''

   ,,Min Søn,'' sa'e Moderen, ,,ja gjerne;
Du er saa lille som en Stjerne,
Der gaaer ei meget Klæde til;
Kom hid, jeg strax dig maale vil!
See saa, - Vorherre dig bevare!
Gaa nu og skin, - kom saa igjen.
Lys kjønt for Verden hist, vor Ven,
At den kan Lygteskatten spare;
Hvo ret sin Næste tjene vilde,
End aldrig kommen er for silde!''

   Saa gik da Maanen og tog til!
Men, da den atter kom tilbage,
Da skulde De kun hørt et Spil,
Hvor Damen hun tog paa at klage:
,,Men, Herregud! hvad er dog dette,
Min Søn? Jeg alting maa opsprætte,
Og sye den hele Tingest om;
Den er dig altfor stram og snever.
Før var du tynd og fiin og vever,
Nu har du jo en Istervom,
Som sad du i Borgmesterdom! - 
Driv af igjen!'' - Og Maanen gik
Med meget melancholske Blik.
Nu tog den af, og blev saa slank
Som Pog af Grammatik og Bank,
Som Almeensikkerhedens Gjæst,
Som en traineret Fuldblodshest,
Som Vesterkantens sultne Præst.

   Da den nu atter kom tilbage,
Og stilled sig for Fruen frem,
Da kan De sagtens tænke Dem,
At hun blev bøs: ,,Har man seet Mage!''
Hun tordnede med Fynd og Klem,
,,Vil du paa mine gamle Dage
Mig gjække saa? See kun, hvor siid
Som Humlesæk den Kjole hænger,
Den er jo næsten meget længer,
End Ariankes Slæb, og viid
Som Damers Ærmer nuomtid!
Vil du mig tage saa ved Næsen?
Du fejler stærkt, ifald du troer,
Jeg taaler længe dette Væsen;
Ei nogen Studios paa Jord
Behandler saa sin gamle Moer
Som du, med Frækhed og Fadaisen.
Mig holder du ei meer for Nar!
Rend nu omkring til Folks Spektakel
Saa nøgen, blot og blank og bar,
Som Gud har skabt dig, dumme Stakkel!''

   Dybt Maanen sukkede; - og rød
Den hæver nu af Havets Skjød
Sig ængstlig, som en Supplikant,
Som en Student med Niels Contant.
Det bedste Raad for Staklen var,
Ifald han tog en Ægtemage,
Da vilde han ei mere klage;
Thi flink og from og reen og klar
Hun kunde da i Læ af Skyen
Hans Kjortel skjære til og sye 'en.

   Men Stjernerne paa Nattehimlen
Ei kunne bøde paa hans Savn;
Hans Mage findes kun i Vrimlen,
Der straaler huldt i Kjøbenhavn.

   Thi er min Bøn til alle Skjønne. - 
Som elske Maanens Blik, hvis Bryst
Dens Straalebad har ydet Trøst,
Som mindes, at den ofte blid
Bag Skyen gik - til rette Tid, -
At de taknemligt den vil lønne.

   Jeg vil mig regne høit til Ære
Postillon d'amour at være,
Besørge Brev, - hvis Nogen vilde - ? - 
O vee! De tie alle stille!
Men - jeg forsikrer Dem, jeg venter
Med Fodpostmanden nok saa net
I mangen nydelig Billet
Min Bøn opfyldt med Renters Renter!

I:winther2002031707
T:Min Moster og Jeg
F:Min Mosters Gaard den laae paa Skrinten
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde


Min Mosters Gaard den laae paa Skrinten
Ved Bredden af en skovkrandst Bugt,
Og vis-a-vis saa fjernt paa Klinten
En anden Borg sig reiste smukt;
De stod og vexled kjælne Blikke
Hver Morgen og hver Aftenstund;
Men Eierne - de hilstes ikke,
Gud veed, - det havde vel sin Grund.

Baronen elskte meest sit Bæger,
Sin Passedix og sine Dyr;
Hans Søn - ja - Sønnen og var Jæger,
Men ellers ret en vakker Fyr;
Min Moster var en simpel Enke,
Ret af det ægte, gamle Slags,
Ei stærk hun var just i at tænke,
Men ferm til Rok og Naal og Sax.

Baronen kunde hun ei lide,
Han gjorde hende alting krumt,
Og Mosters Hoved, maa De vide,
Var, mellem os, saa lovlig dumt;
Han havde skuffet hendes Længsel,
Og Spot med hendes Ømhed drev;
Og derfor sad jeg som i Fængsel,
Thi hun min Fangevogter blev.

Men tror De, Kjærlighed er bange?
Nei, Faren gjør den kjæk og fast,
Den vandrer Veie, nok saa lange,
Blot for et flygtigt Øiekast;
Naar over Sø og Skovens Krone
Stolt Natten slænger ud sit Slør,
Den taler sødt med Valdhorntone,
Der naaer til Hjertet, før den døer.

Da Kløgt nu ei var Mosters Styrke,
Saa troede hun paa Trolddoms Magt,
Og, naar hun skulde gaae i Mørke,
Hun fra Concepten reent blev bragt;
Og, hvordan end jeg vilde snoe mig,
Jeg maatte høre hendes Nød;
Hun klaged tidt: ,,Jo du kan troe mig,
Det volder vist engang min Død.

Det spøger her! - ak, det er Sorgen!
Der gaaer en Ridder, gammel, graa;
Jeg saae ham liste sig om Borgen
I Nat med Almaviva paa;
I Mulmet høres hule Toner,
Ret som naar Een skal til at døe;
Hist ovre fra de to Baroner
De svæve hid paa salten Sø.''

Saa stod engang hun i min Stue,
Med Eet blev hendes Mine suur;
,,Hør, siig! hvad er det for en Due,
Som sidder her i dette Buur?
Jeg seer den stedse rolig hænge
Ved Vindvet paa den ydre Muur;
Men - jeg har speculeret længe, - 
Thi hver Dag skifter den Mondur.

Hver Aften er den hvid som Sneen,
Hver Morgen er den sort som Beg;
Nu kan jeg næsten aldrig se'en,
At Ængstelse jo gjør mig bleg:
Det er vist ikke ganske rigtigt
Med denne Fugl, mit kjære Barn!
Betænk den Sag! Det er saa vigtigt
At snoe sig af den Ondes Garn.''

,,Ak!'' raabte jeg - i Grunden bister, - 
,,Jeg husker ei dens sære Navn;
Jeg fik den af en lærd Magister,
Ham, Moster veed, i Kjøbenhavn.
I Nattens Mørke stedse Kjolen
Den skifter, bliver ganske sort,
Men naar den siddet har i Solen,
For Hvidt det Sorte svinder bort.

Min Gud! det er nu Fuglens Vane,
Enhver har sin, det er jo smukt;
Den gaaer Naturens lige Bane,
Og viger aldrig af sin Flugt.
Mig er nu denne Vendekaabe
Meer værd end mangt Academie,
Thi, troer De vel, den lille Taabe
Har lært mig min Philosophie!

Jeg sidder eensomt i min Stue,
Som Fader Noah i sin Ark,
Og havde jeg ei denne Due,
Mit Hjerte blev en øde Mark;
Den bærer hjem paa sine Vinger
Saa mangt et Fredens Olieblad,
Sød Lægedom den ofte bringer,
Naar Haab og jeg vil skilles ad.''

Hun taug, og gik. Men til mit Kammer
En Morgenstund hun atter kom:
Dog, hvo beskriver hendes Jammer,
Da hun fandt Seng og Stue tom!
Kuns Dueburet stod paa Bordet,
En Sort, en Hvid hun deri saae;
Og da de Stakler mangled Ordet,
Et lille Brev ved Siden laae:

,,Vi tvende her har baaret Breve,
Trofaste Postillons d'Amour,
Til Løn derfor vi skulle leve
Vort Elskovsliv i dette Buur;
Vi bar saa mange skjønne Sager,
Vel tusind Qvad til Amors Priis
Og tusind Kys og tusind Klager,
Alt, hvad vi bar, var tusindviis.

Frem og tilbage har vi faret,
Som Skytten i et Væverværk,
Og snart sig hurtigt aabenbared
En Elskovsvæv, usynlig, stærk.
Den blev ud over Dybet vævet,
Som skilte tvende Hjerter ad.
Paa den er nu det ene svævet
Hen til det andet frit og glad.

See! De har villet Hjerter skille,
Og var dog kuns en slet Prophet;
Men Vi hjalp Hine Kortet spille,
Saa De, Fru Moster! De blev Beet!
At Een var To, De fik at vide,
Da nu De har os Duer seet;
Men hist paa Bugtens anden Side
Er tvende Hjerter blevne eet!''

I:winther2002031708
T:Ringens Indskrift
F:Hvo rider gjennem Skoven der
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde



                  I.

Hvo rider gjennem Skoven der
I Purpurskjørt, med hvide Fjer?
Den gule Fletning bøier lind
Sig ned mod liliehvide Kind;
Paa Armen har hun Falken graa
Med Bjelder og med Hætte paa;
Sin melkehvide Ganger kjæk
Hun styrer gjennem Busk og Hæk;
Med Øiet roligt, Munden streng,
Hun speider over Skovens Eng,
Mens Tanken flygtigt sværmer om
Til Tidens Tegn, som gik og kom.
Det er den danske Dronning god,
Hr. Volmers kongelige Blod;
En Stjerne klar for Nor og Dan,
For Sverrigs ædle Klippeland.
Bagefter følger, Fod for Fod,
En Flok med Støi og lystigt Mod,
En Sværm, udklækket, lokket hid
Ved Kongesolens Straale blid,
Med broget Dragt og pragtfuldt Navn,
Med Leeg og Tant og lidet Gavn.

   Iblandt den store Skare smukt,
Som i det dunkle Løv en Frugt,
Der straaler høit en Dame fiin
I grønne Fløil og sneehvidt Liin.
Kun sexten Aar! - Granaten har,
Fuldmoden, ei saa rødt et Ar,
Som hendes friske Mund; med Kraft,
Liig Druen, fuld af Ungdoms Saft,
Stolt svulmer Hofte, Skulder, Been.
Fra Øiets sorte Ædelsteen
Der gaaer et Lyn til hver en Kant,
Hvor det et Maal for Skuddet fandt;
Og hendes Lød var klar, men bruun,
Paa Overlæben spirer Duun,
Liig spæde Laad, der værner om
Mosrosens Purpurhelligdom.
Hun har en Bue, som til Strid
En Skjoldmø fra en svunden Tid.
En lille, let og fiffig Hat
Er paa det ædle Hoved sat,
Derunder fører Lokken Leeg
Saa sort og blank, som Bjergets Beeg.
Den fulde Barm er altfor blot, - 
Det er den skjønne Kirsten Thott!

   Dandronning vinker med sin Haand,
Hun løser Falkens Klo af Baand,
Hun holder stil, og rækker den
Fra Gang'ren til sin liden Svend:
,,Lade bede Dyr, hvo kan og vil,
Jeg har nu ingen Hu dertil! 
Byd Jomfru Kirsten til mig gaae,
Hun følge mig til Huse maa!''

   Den Gangerpilt bar hende Bud;
Hun axled da sit grønne Skrud,
Og over Græs og Blomstertop
Hun foer i susende Galop,
Med Smiil om Mund, med Ild paa Kind,
Med dristigt Mod og lystigt Sind;
I Skjørtet Luftens Vinger slaae, - 
Og hvo det voved, henrykt saae
En Fod saa spæd, en Læg saa fast
Som meislet ud af Alabast.

   Ved Fru Margrethes Venstre snart
Hun standsed rask sin Gangers Fart;
Den fnysed, bøied Halsen krum,
Og stænked paa sin Bringe Skum.
I Bøges Skygger taus de red,
Mens Middagssolen brændte heed.
Ung Kirsten sad saa sorgløs, glad,
Og tænkte, selv hun veed knap, hvad?
De sexten Aar eet Foraar var,
Og hendes Himmel reen og klar,
Men Dronningen sin Taushed brød,
Og strax en Sky paa Himlen skjød.

,,Jeg tænker paa, du unge Skud!
Hvor rank du voxet er og prud;
Jeg tænker paa, du unge Blod,
Hvor du er tidligt blevet moed;
Jeg tænker paa, din Sommertid
Skal vorde vel som Vaaren blid.
En Fæstmand har jeg dig udsøgt
Med Adel, Rigdom og med Kløgt; - 
Mit Riges gode Mand, Jep Muus,
Skal føre dig som Brud til Huus!''

   Hun blegned ei, men Vredens Glød
Paa Hals og Kinder Purpur gjød:
,,For Gud! Fru Dronning, tving mig ei,
At vandre paa saa uret Vei!
I vilde volde mig den Skam
At slaae mit Blik med Blu paa ham,
Som jeg har Haand og Tro tilsagt
Af Hjertens Villie, ei ved Magt?
Jeg har en Fæstmand, veed I vel,
Meer dyr og kjær end Liv og Sjæl;
Han er saa stolt, saa bold en Mand,
Forraade ham jeg aldrig kan!''

   Fra Dronningen et Øiekast,
Vel sindigt, men saa koldt og hvast,
Udslukked hendes Tale brat,
Som Faklens Blus en regnfuld Nat.
Med Ro begyndte hun sit Svar,
Men hendes Sind som Havet var,
Der, let i fine Kruser lagt,
Først mumler venligt om sin Magt,
Men snart, af Stormen hulet ud,
Fremtordner barsk sin Vældes Bud.
,,Den Fæstmand skal du aldrig faae!
Et lige Spænd i Aag bør gaae.
Du blusser end i grønne Vaar,
Men Sneen plettet har hans Haar.
At hæve den ulige Pagt,
Det er min Villie og min Agt!
Du pukker paa dit Adelsblod?
Jep Muus er Ridder, gjæv og god;
Han har alt i min Faders Vold
Faa't Gods og Guld og Hjelm og Skjold.
Jeg veed det nok, at Ulv og Ørn
Kun parres vil med Galt og Bjørn,
At Mormand kun sit Hoveds Glands
Omvinde vil med Rosenkrands;
De trodse mig, min Kongestav,
Og Magten, som mig Himlen gav.
Men Magten vorde skal et Baand,
Og Sceptret Riis og Straffevaand.
Man binder ei den stærke Bjørn
Med Silketraad og Uldengjørn;
Man lokker ingen Ulv i Huus
Som til en Fælde liden Muus;
Snart faaer man kun ved rette Træk
Med Lempe Æg i Humlesæk;
Og snart, hvad ei sig bøier smukt,
Maa knækkes ved en mægtig Tugt!
Saa vil jeg og den store Tot
Udspinde snart saa fiint og smaat,
Det Abild vil jeg skudde kjæk,
Og stemme for den vilde Bæk,
Og Bægret knuser jeg engang,
Saa staar jeg fast i Dannevang!
Du skal! - i disse tvende Ord
Er større Trolddom, end du troer,
Naar de fra disse Læber kom,
Der lukke Magtens Helligdom!
Og hvis din Kløgt ei skuer klart,
Hvordan er Hjertet da forvart?
Har du forglemt, hvor sødt og ømt
Du har i disse Arme drømt?
Jeg fik dig som et lidet Noer,
Og paa mit Knæ du voxte stor.
Din Barndoms Fristed var min Favn,
Og paa mit Bæger staaer dit Navn
Iblandt de Navne, som især
Jeg troede meest min Naade værd.
Du skal hos mig, og i mit Buur,
Trods din ulydige Natur,
Hiin Beiler see for sidste Gang
Og klynke ham hans Afskedssang;
Og ei et Ord, en Lyd, et Blik,
Du ei af mig indprentet fik,
Forraade maa den frække Trods,
Hvormed du her har talt til Os!
Du skal!'' og vred hun Hesten gav
Et Rap, saa snart i strakte Trav
Hun naaede hurtigt til sin Borg
Med Kirstin Thott og hendes Sorg.

             ________


                  II.

 Hvo var han vel? - En Mand han var,
Saa stolt som nogen Stamme bar,
I Raadet sindig, gjæv og snild,
I Kampen stærk, som Lynets Ild;
I Fredens snilde Vaabenleeg
I Siirlighed han Ingen veeg;
Han svang saa let sit tunge Spær,
Som Vinden spiller med en Fjer;
Hver Sømand veeg ham Skib og Roer, 
Hver Fisker Net og Angelsnoer;
Med Sælen svømmed han omkap,
Og rendte op den Hare rap,
Og Jægren svoer ved Hund og Horn,
At Skoven aldrig saae tilforn
En bedre Skytte, som til Jagt
Har Pilen over Buen lagt;
Han tæmmed Hingsten med sin Haand
Som lidet Barn med Ledebaand;
Og sad han saa blandt Mænd ved Drik,
Han tørstig ei af Lauget gik;
Med mægtig Røst til Harpens Klang
Om Oldtids Kjæmpeslægt han sang.
Og har du seet en vældig Eeg,
Hvis Top saa frank mod Himlen steeg,
Hvor hvert et Blad var sundt og ungt,
Men Vedet fast og marmortungt,
Og rolig dog i al sin Prunk, - 
Da har du seet Hr. Holger Munk.

   Men mellem Hovmænds Glimmertant
En saadan Stjernes Lys forsvandt.
Hvad agter vel en pyntet Trop,
Ved Naadens Solglimt klækket op,
En Mand, der skatter deres Kunst,
Som Bjeldeklang og Taagedunst?
I denne Tryllekreds med Mod
Han trodsig som en Fremmed stod;
Hans Øie skued skarpt og klart,
Hans Skole var af anden Art.
Med Staal i Haand, paa høien Stavn
Han lærte Fiendens Mund sit Navn,
Og Sværdets Hvinen, Pilens Klang
Hans Øre var som Lærkesang;
Trods Tørst og Hunger, Nød og Trang
Ei standset blev hans Skolegang.
Han offred den de yngste Aar, - 
Hans Kind blev bruun, og blegt hans Haar;
Da satte han sit Spyd i Ro,
I Fredens Ly han vilde boe.
Den Sum, han for sin Fremtid gav,
Han vilde trække Renten af.
Han havde nu sin Arne bygt,
Og vilde den med Blomsten smykt,
Hvis Duft og Farve ei forgaaer,
Som spirer Sommer, Vinter, Vaar!

               ________


                   III.

   Han traadte stolt i Hallen ind.
Der stod hun, rank, med blegen Kind.
Den bløde Arm paa Armen laae,
Mens Øiet fast mod Jorden saae,
Og ei et Blik hun voved bly
At sende gjennem Taarens Sky.
Men Dronningen, med roligt Smiil,
Lod sine Blik, i selsom Iil,
Gaae snart til ham, til hende snart,
En Skipper paa en hurtig Fart!
Hun vinked taus, og han fremstod
Med aabent Blik, med kraftfuld Fod;
Hans Bryn var rynket, Panden varm,
Paa Sværdet støtted han sin Arm.
Han vidste grant, at Høiheds Gunst
Er som en let bevæget Dunst,
Vel stundom stærk til Frugtens Drift,
Men tidt en fiin og listig Gift,
Der svider af den Blomstertop,
Som i dens Skjød er spiret op.
Selv nu han aned intet Godt,
Beskikket hid til Kongeslot.

   Men Dronningen et andet Vink
Udsendte ved sit Øies Blink,
Saa Pigen sittrede derved
Fra Issen og til Foden ned,
Men hæved ei sit Øielaag, - 
Et Smiil kun Læben bittert drog.
Hun talte; men fra hendes Bryst
En anden, kun ei hendes Røst,
Fremgik, som fra en Grubes Gang
En Bjergmands sørgelige Sang.
Hun talte; men det var med Nød,
At Ordet sig en Bane brød,
Det var, som indenfra en Haand
Holdt Talens Række ved et Baand.
Hun talte; men hvad der blev sagt,
Var som en Vise, underlagt
En dyb, alvorlig Melodie, -
Saa sær Forvirring var deri.
Hun stod og rørte ei et Lem,
Kun Munden aabned hun paa Klem,
Og lod sin Tale liste frem:
,,Hr. Ridder!'' - ak, ved dette Ord
En Gysen ham i Barmen foer,
Alt blev ham klart, just ham især,
Hvem før hun kaldte Hjertenskjær.
 ,,Hr. Ridder! I er vel saa snild,
At give Eders Minde til,
Hvad mig min Fostermoder har
Beviist, min Fremtids Lykke var?
I give mig min Ring, I bær,
Igjen jeg rækker Eders her.
Beraadt med Frænder og med Gud,
Jeg vorde skal Jep Muuses Brud,
Og paa den Ring, af mig han faaer,
Mit Hjertes Mening udtrykt staaer.
Hr. Ridder! skilles vi saa ad
Med Fred i Sind og uden Had?''
Hun taug; men med eet Øiekast
Fortolked hun sit Ord i Hast,
Som Lyn, useet af ham, kun eet;
Men havde han dets Rigdom seet,
Han vilde øst en større Fryd, 
End tolkes kan med Ordets Lyd; - 
Ak! i dets blanke Taaredaab
Laae alle Elskovshimles Haab!
Var ei af Harm hans Sind beruust,
Hans Hjerte var ei blevet knuust;
Ham var hvert Ord, skjøndt simpelt, klart,
Kun Draaber Gift, tilsammenspart
Og rakt ham, som en Sygedrik,
Thi ak, han saae ei hendes Blik!
Og Ringen, som hun meldte om,
Den Ring ham ei af Minde kom,
De Elskovsord, der skulde staae,
Med bitter Haan han tænkte paa.
Han Orlov tog, og drog med Sorg
Alene til sin Fædreborg.

          ________


              IV.

      Hun fik Jep Muus. - Saa koldt og stivt
Paa guult Papir, med snørklet Skrift
I gamle Slægtebog det staaer
Blandt Navne fra henrundne Aar.
Den tørre Grandsker seer derpaa,
Men koldt hans Blik derover gaae,
Han aner ei den Kummer stor,
Som gjemmes bag de simple Ord,
Den dybe, bittre Hjerteqval, - 
Han agter kun paa Navn og Tal.
For længst hun er i Graven gjemt,
Og hendes Navn og Sorg forglemt!- 
Jep Muus, han var en spinkel Mand,
Han kunde gaae, som Andre kan,
Med lige Been og Ryggen ret,
Paa Hesten sad han rank og net;
Men traad i Kongehal han ind,
Saa speiled sig hans Trællesind,
Hvor han saa gik og sad og stod,
I Hoved, Ryg og Knæ og Fod.
Hans Vams var blaa og fløielsblød,
Hans Brog var guul, hans Hose rød,
Og Farven af hans Kappe kort
Var Hælvten hvid og Hælvten sort,
Og paa de grønne Snabelskoe
Der ringled Sølverbjelder to.
Saaledes udstafferet smukt
Med kroget Knæ og Ryg i Bugt
Han seiled ind foruden Støi,
Saa Qvast og Baand som Vimpler fløi.
Det store S han ligned grant,
Som Munkens Skrivekunst opfandt,
Smukt malet, siret rundtomkring
Med røde, blaae og gyldne Sving.
Skjøndt han i Kjolen var en Gjæk,
Var Aanden kløgtig, fiin og kjæk;
Og var hans Arm ei stærk og vild,
Det bøded, han var myg og snild;
Han krøb, hvor Andre opreist gik,
Og rammed Maalet paa en Prik. - 
Saa stod han for sin ædle Brud,
Trolovet ham ved Magtens Bud,
Og kiged op med Øine smaa
Til Himlen, som i hendes laae;
Og skjøndt han saae den taagedækt,
Stod han og logred dog saa frækt,
Ret som en lille, vever Hund
Med kjælent Smiil og spidse Mund.
Da rakte hun den Fæstemand
En gylden Ring med breden Rand,
Hvor stukket, som et Tryllesprog,
En Krands af Ord sig siirligt drog;
Og mens hun bytted den med hans,
Sært tindred hendes Øies Glands.
Hun hvisked:  ,,læs!'' og ivrig han,
Omdreiende den gyldne Rand,
Fik stavet sig til hvert et Ord.
En Skjælven om hans Læbe foer,
Saa bittert smiled han derved,
Som i et Galdebær han beed;
Han blev lidt rød, saa atter bleeg,
Og hendes hvasse Blik undveeg;
Han saae paa Ringens gyldne Baand,
Han veied den i hule Haand,
Og, skjøndt den brændte ham som Glød,
Han roligt den paa Fingren skjød.
Men dette tunge Troskabspant,
Den Stump af Lænken, som dem bandt,
Som slutter i sit ene Led
Den frygtelige Evighed,
Slet Ingen saae, - kun han og hun,
Og som forseglet var hans Mund! - 
Hun fik Jep Muus, og stolt og glad
Han hos sin skjønne Frue sad.
Det var i Fru Margrethes Huus,
Man drak det rige Bryllupskruus;
I Kongens Gaard de begger To
Fik Hæderskost og Æresbo.
Saa blev det Vinter, det blev Vaar,
Alt Bøgen stod med guulnet Haar,
Da sprang der Blomst af Stammen alt,
Men vissen den til Jorden faldt.
Jep Muus han græd; men Fru Kirstin
Kun sørged med det hvide Liin.
Med stadigt Løb endnu engang
Sig Aarets Hjul om Axen svang,
Da var paa Stammen Frugt igjen,
Men Mulden gjemte ogsaa den.
Jep Muus sig græmmede som før, -
Al hendes Sorg var Snip og Slør.
Thi hendes Sind blev koldt og stivt,
Hun hadede som Pest og Gift
Den væmmelige, tvungne Pagt;
Hun saae paa ham med dybt Foragt,
Og takked Gud, at hendes Blod,
Med Livet, og hans Navn forlod.
I Samqvem saaes hun glad og loe,
Men ene var hun aldrig fro.
Med Dronningen paa Jagt hun drog
Og fulgte hendes Reisetog,
Og Hestens Spring til Hornets Klang
Var hende Dands og munter Sang.
Men sad hun i en eenlig Vraa,
Tungsindig hun mod Jorden saae,
Mens Tenen standsed, Taarer flød
Som Perler ned i hendes Skjød.
Hun var forladt! - forladt af ham,
Som hendes første Suk fornam,
Da varm, med mandigt Alvorsord
Han vakte hendes Sjæl til Flor,
Der end i Vaarens Blomsterskjød
Sin ubevidste Slummer nød,
Saa den fik Blomst og Frugt og Blad
I Livets Sommerstraalebad;
Miskjendt af ham, hvis stærke Aand
Holdt hendes fast ved tusind Baand,
Ved hvem den steget var fra Jord
Did op, hvor Lys og Frihed boer,
Som Vedbend hæver sig mod Sky
Ved Egens Kraft i Egens Ly.

            _______


                 V.

   Hvis du vil flye fra Verdens Tant,
Hvor Træthed kun dit Hjerte fandt,
Hvor Hverdagssladdrens matte Fisk
Blev dagligt dækket dig paa Disk,
Hvor Mistro lurer paa dit Fjed,
Og Nar kun troer paa Trofasthed;
Hvis du vil skye den vamle Færd,
Saa fjæl dig dybt bag Skov og Træer,
Gjør Egen, Bøgen til din Ven,
Elsk Blomsten, der omdufter den;
En mosgroet Steen, den grønne Eng
Dig vorde Bænk og Hvileseng;
En lille Fugl paa løvfuld Green,
En mørkblaa Sø, et Straa, en Steen,
Den lette Hind, som paa dig seer
Med milde Blik, et Blad, en Fjer,
Som seiler ned ad klare Bæk,
De røde Bær paa Hybenhæk,
Den fjerne Klokkes Aftensang,
Et Valdhorns længselsfulde Klang, -
Men frem for Alt, den dybe Fred,
Den trygge Aftenrolighed
Vil styrke, læge balsamsødt
Hvert Saar, som Livets Dolk har stødt.
Der tør din Tanke sværme frit,
Og glemme Alt, hvad du har lidt;
Det smaaligt Usle svinder snart,
Det store Omrids bliver klart,
Forsonet glemmes din Foragt,
Og luttret straaler Livets Pragt!

   Paa Flugt fra Minder, Hof og By
Han søgte fjernt et venligt Ly.
Der var en vældig, dunkel Skov; -
En Vandrer havde vel Behov
Paa travle Fod en Dag at gaae,
Hvis han dens Midte vilde naae.
I Skovens Hjerte laae en Sø,
En Damvei førte til en Ø,
Og paa dens grønne Underlag
Med røden Muur og Kobbertag
De Munkers Stammeborg sit Spiir
Stak høit i Luftens blaae Sapphir.
Langs Søens Rand der løb en Sti
For Vandreren, som gik forbi.
Rundt om var grønt. En mægtig Hær
Af gamle Stammer, hver især
Med tusindaarig Bul og Rod
I Krands om Søens Flade stod,
Et Piilskud knap det skarpe Blik
Igjennem tætte Vrimmel gik,
Hvor Hjorten kneiste, Haren ræd
I Krattet smutted snelt afsted;
Hvor Droslen slog i Vaaren blid,
Og høit i skumle Vintertid
Den hæse Ravn i Flugten skreeg,
Naar over nøgne Top den steeg.
Her saae den aarle Sommerstund,
Mens Finken laae i søde Blund,
Ham vandre med sin stærke Hund,
Og standse tankefuld i Lund;
Her Vinternattens Sølverpragt
Omstraalte tidt hans vilde Jagt.
I Borg, ved Sø, i Skov og Krat,
Alene i den tause Nat,
Om Aftnen ved sin Arnes Ild,
Om Morgnen eensom lænet til
Den hugne Sandsteens Ørneflygt,
Hvormed hans Borgs Altan var smykt,
Eet Minde kun hans Tanke bandt,
Saa den ei Ro, ei Hvile fandt.
Han flyede det, men kun paa Skrømt;
Hiin Salighed, han havde drømt,
Var altfor dybt i Hjertet groet
Til strax at løsnes fra sin Rod,
Og, skjøndt Phantom, den var ham kjær.
Han streed, men Kampen var for svær;
Vel var han stærk; men Draaben, seen,
Faaer Bugt selv med en Kampesteen.
Hans Tanker var som Bølger blaae, 
Der vexlende mod Stranden gaae;
De lod i saligt Drømmeri
Det Svundne svæve ham forbi,
Men svulmed tidt med Bitterhed, - 
Den var ei Mand, som ei blev vred;
Med følsom Ædelmodighed
En sund Natur veed slet Besked: - 

     ,,Mit Suk er Synd! - Har Himlen ei
Velsignet fuldeligt min Vei?
Den undte mig i vaagen Drøm
At seile riig paa Haabets Strøm,
Og svandt end Boblen let i Skum, - 
Dunst - er jo hele Livets Sum!
Og Hun? - var hendes Daad ei ret?
Jeg, veiet, fundet blev for let.
Hvad var min Borg, min jævne Lod
Mod Hoffets Pragt og Overflod?
Hvad Fuglens Sang i Lundens Skjød
Mod unge Junkres Smiger sød?
Hvad var den travle Teen og Rok
Mod sladdrende Veninders Flok?
Hvad Troskab, Alvor, Kraft og Ild
Mod Dands og Pynt og Sang og Spil?
Jeg priser ham, den unge Fant,
Der Fraisen sig saa siirligt bandt,
At han sin Dames Hjerte vandt
Ved denne og ved anden Tant!
En ringe Priis! - og Himlen naae!
Hvor høit mon da de andre staae? - 
 - En Ring? - Det kom mig for, som saa 
Hun talte om en Ring, hvorpaa
Der skulde skrives - ak ja! - hvad?
Vel en Sentents saa flau og flad,
Som nogen Perlestikkers Haand
Har sat paa Gjord og Hosebaand?
Og dog, har ikke falsk jeg hørt, -
Var hendes Stemme øm og rørt?
Var det da Spot? en Havfrusang,
Der over hendes Læber klang,
Som skulde lokke ud min Sjæl
Paa Sorgens Hav? - hvad var det vel?''

     Men Tvivlen voxte i hans Bryst,
Ham Ringen snart var Qval, snart Trøst.
Han saae ei hendes sidste Blik,
Da haant han vendte sig, og gik;
Thi havde han dets Fylde seet,
Var ei den Smerte ham beredt;
Han vilde øst en større Fryd,
End tolkes kan med Ordets Lyd; - 
Ak, i dets blanke Taaredaab
Laae alle Elskovshimles Haab!

     Men Ringen med sin Indskrift blev
Enhver hans Tankes Hjul og Drev;
En Tryllekreds, der slutted tæt
Omkring hans Aand, et Jægernet,
Hvori den slog sin Vinge træt,
En Qværn, som selv han drev omkring,
Liig blændet Øg, i evigt Sving.
Hans ydre Færd var Ro, mens der
I Barmen raste vildt Begjær
At see hiin Gjenstand for sit Had,
Og læse - selv han veed ei, hvad?
Et Trøstens Ord? - en Dødens Dom?
Fast lige kjært ham forekom.
Han glemte for det ene Savn
Hvert dyrebart og helligt Navn,
Og Liv, Død, Evighed og Gud
Var slettet af hans Hjerte ud.
Alt stod i Mulm! - kun Ringen ei!
Den vilde han, ad hvilken Vei
Saa Skjebnen, eller hvad man vil,
Ham naadigen forhjalp dertil,
I Haanden holde, med sit Blik
Indsuge som en Lægedrik
Blot eet Secund, eet Aandepust,
Og frelses, - eller vorde knuust! 

            _________


                  VI.

     Til Lise for sin syge Sjæl
Slog Holger Munk Jep Muus ihjel.
Hans Paaskud?  Veed jeg det?  Hvad Lag
Mon ligger paa saa simpel Sag?
Hvor let kan ei en Cavalier
Faae Ram til slig en Daad, og meer?
En Spore, stødt imod en Taa, -
Et Smiil, man strax ei kan forstaae,
Et Ord, et Nysen eller Nik
Var tidt som grusomt Sylestik
I den saa kildne Æresprik!
Een har maaskee en hoven Kind,
Saa Munden trækker sig lidt vind;
En Anden holder det for Spot,
En skjæv Mund huer ham ei godt,
Han troer, det myntet er paa ham,
I Blod han tvætte vil den Skam.

     Ved Solens Lys, i Vaabendyst
Med Blik mod Blik og Bryst mod Bryst,
I ærlig Kamp, i Ridderfærd
De maalte deres lange Sværd.
Hr. Muus, skjøndt smidig, uforsagt,
Ei voxen var Hr. Holgers Magt;
Thi Hævn og Had og Tvivl og Harm
Fordobbled Lynet i hans Arm,
Og snart hans Fiende straktes kold
Med Nakken paa sit Adelsskjold.
Hr. Holger tænkte ei paa Bod,
Ei paa det spildte Adelsblod;
Han slængte bort sit blanke Staal,
Og iilte til sin Længsels Maal,
Drog Handsken af den Slagnes Haand,
Og vristed med ustyrlig Aand
Af fjerde Finger, hvor den sad
I andre rige Smykkers Rad,
Den Ring, i bittre Taarer døbt,
For Staal og Blod saa dyrekjøbt.
Og da han den for Øiet bar,
Forvirret, knap han saae, det var
En Guldring med en Kobberstift,
Hvori var stukket klart i Skrift:
,,Hvad vil en Ræv i Galtens Sti?
Hvad vil en Muus i Bjørnens Hi?
Du Kobbernagle! art dig smukt,
I Guld du ligger indelukt!''

     Hans Arme sank; hans Øie saae
Med Smertens Ynk paa ham, der laae;
Han faldt paa Knæ, han bad til Gud, - 
Saa stod han taus, saa brød han ud:
- ,,Og tænker jeg mig rigtig om,
Kan du jo takke Gud, jeg kom!''

               ________


                   VII.

     Det Aften var; Høstsolen alt
Bag Nattens brune Teppe faldt;
Tykt Mørke dækked Skov og Slot,
Riigt guldbrodeert var Himlens Blaat.
Paa Høien hist, hvor smalle Sti
Langs Søen slynger sig forbi,
En Vandrer eensom stille stod,
Og, støttet træt til Bøgens Rod,
Sit Blik paa Egnen hvile lod;
Og hvad hans Øie henrykt saae, 
At skildre her jeg prøver paa.
Saa taus og mørk laae Skovens Krands,
Men Slottet stod i fulde Glands,
Og Søens sorte, slebne Glar
Hvert Vindves Straalebilled bar.
Men Nattens dybe Stilhed brød 
En Støi fra Skovens fjerne Skjød,
Hvor blandet Raab og Latter lød,
Hvor Hestens Hov, Trompetens Larm
Fik Echo vakt af Søvnens Arm.
Paa Veien, som sig dreier ned
Fra Skovens Rand mod Søens Bred,
En pragtfuld Skare langsomt reed,
Og hundred Faklers Flamme rød
Saa vidt og bredt i Straaler flød,
Og spredte med sin stærke Ild
Paa Løv og Vand sit Farvespil.
En deilig Dame reed foran, - 
Ved Siden, stolt, en kraftig Mand;
Og efter dem der, Par og Par,
En Glimmerkjede flettet var,
En Mø, en Svend, en Svend, en Mø, -
De nærmed sig den stille Sø.
Der vifted Fjer paa Hattepul!
Der flagred Baand! der gnistred Guld!
Trompeten klang, og Gnisten blank
Rødt sprudende i Vandet sank,
Mens Fod for Fod det rige Tog
Sig ud mod Borgen langsomt drog
Hen over Dammens høie Steen,
Afspeilt i Vandets Flade reen
Som et uhyre Tusindbeen!
I Borgens Port de trængte ind;
Da rødmed stærkt i Fakkelskin
Den snevre Gaard, den høie Muur.
Og stille taug Trompet og Luur.
Men der, hvor Vindvesrækken klar
Forkyndte Borgkapellet var,
Der strømmed ud en anden Klang
I Brudemessens Høitidssang.
Den bredte sig i Nattens Skjød
Saa blid og sværmende og blød,
Saa qvægende, som Dug og Regn,
Der drysser paa en solbrændt Egn;
Saa sød som Templets Virakduft,
Saa varm som Julinattens Luft,
Forsonende, som Engles Qvad,
Naar de for Verdens Synder bad;
Først svag, men svulmed snart med Magt
I alle Toners Regnbupragt,
Og svæved hen saa blid og smuk
Som Fromheds sidste Afskedssuk.
Saa blev der tyst, hver Flamme slukt,
Og alle Borgens Øine lukt. -
Den Vandrer svandt bag dunkle Krat.
Det var de Tvendes Brudenat!

          _________

I:winther2002031709
T:Sauvegarden
F:Trompeten skingred, og Kartoven
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde


Trompeten skingred, og Kartoven
Sin Torden sendte høit mod Sky;
Hver Bonde spændte Hest fra Ploven,
Og flyede ræd fra By til By;
Thi Fiendens Grumhed fælt husered,
Stridshingsten gik i Bondens Sæd,
Og hvor en Rytter blev qvarteret,
Der sukked Manden, Qvinden græd.

Ei heller varede det længe,
Saa kom til os en Corporal,
Sin Hest han tøired i vort Vænge,
Og tog Qvarteer udi vor Sal;
Der sad han stolt og knebelsbartig,
Med fast og dristigt Øiekast,
Og talte Tydsk, og var uartig,
Og skreg paa Mad og Viin i Hast.

Men knap indtraadte jeg til Manden
Med Kruset af den ene Dør,
Saa smutted der ind ad den anden
En Fyr, jeg ikke mærked før;
Ret som et Barn han sprang i Stuen,
Og raabte: ,,Min Hr. Officier!
Jeg beer Dem, høfligt tag til Huen,
Jeg Sauvegard' i Huset er!''

Hr. Corporalen blev saa stille;
Jeg veed ei selv, hvoraf det kom,
Men næppe saae han paa den Lille,
Saa blev han ganske dannet om;
Ei længer stolt han løfted Næsen,
Han blev saa tam og blød og øm,
Og alt det frække Junkervæsen
Var nu forsvundet som en Drøm.

Al Commanderen svandt af Talen,
Nu hed det kun: ,,Aa, vær saa god!''
Heel høflig blev Hr. Corporalen,
Og tabte reent sit tydske Mod.
Han glemte reent den fæle Banden,
Jo mæn, dertil blev han for peen,
Han turde næppe sige Fanden, -
Han blev en ganske anden Een.

Imens hos Egnens andre Stakler
Fælt rasede Soldatens Trods,
Saa gjorde ved sit Ord Mirakler
Den lille Sauvegard' hos os.
En Ven han skabte af en Fiende,
En Due af en Ørnesjæl,
Mig gjorde han til Herskerinde,
Og Corporalen til - min Træl.

Men Sauvegarden selv var rigtig
En lille nydelig Person,
Af Væsen fiin, af Mine vigtig,
Som En af fornem Extraction;
Berømt som Kriger var han, Rygtet
Hans Daad mig siden har fortalt;
Alverden for hans Vaaben frygted,
Thi han vandt Seier overalt.

Naar Corporalen i vor Have
Mig fulgte, eller til vor Bæk,
Den lille Vagt ham holdt i Ave,
Hvis han sig gjorde alt for kjæk;
Han stedse sværmede omkring os,
Han var saa fuld af Spøg og List,
Og han fortalte tusind Ting os,
Som aldrig før vi havde vidst.

Hvad Bækken mener, naar den risler
Forbi en ung Forglemmigei,
Hvad Luften synger, naar den hvisler
Om Blomstens Øre paa sin Vei;
Hvad Maanens Ansigt vel vil sige
Med sine melancholske Træk, - 
Det lærte han os læse, lige
Saa godt som Skrift med Pen og Blæk.

Af Nattergalens Sang i Krattet,
Af Lærkens muntre Morgenchor,
Som aldrig før vi havde fattet,
Vi lærte næsten hvert et Ord;
Han kunde os et Skrift oplade
I hver en Lilies Hjertekrog,
Og lod os læse Rosens Blade,
Som var det i en Salmebog.

Tilsidst han knytted vor Forening,
Til Kirken førte han os hen;
Vi saae, det var hans Hjertensmening,
At han af Hjertet var vor Ven;
Thi som Forlover stod han sammen
Med Fader der og hørte paa
Vor Eed, vort Ja og Præstens Amen,
Da vi for Herrens Altar laae. - 

De mener nok, det var paa Tide,
Jeg skulde sige Dem hans Navn?
Hver Elsker faaer det nok at vide,
Omslynget af den Elsktes Favn;
Og for de andre gode Venner
Vil det nok ogsaa blive klart;
Thi mærker han, De ham ei kjender,
Saa hævner han sig sikkert snart.


H2:Alfernes Pleiesøn

I:winther2002062301
T:Alfernes Pleisøn - I
TOC:I
F:Det var engang ved Pindsetid
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde



Det var engang ved Pindsetid,
Da Skov og Mark var grønne;
I Haugen pranged Lilien hvid,
Der dufted Dild og Bønne;
Strunk Storken stod paa Bondens Huus
Og klappred høit, mens Vinden
Sig drak sin milde Foraarsruus
Hos Hylden og hos Linden.

Ved Stranden var der Liv igjen,
Heel utaalmodigt gynged
Hver Skudes Speil, og Vimplen hen
I klare Luft sig slynged.
Let Hjorten sprang i dunkle Skov,
Hvor i de grønne Bure
Var Sang og Klang, og Hestens Hov
Sank dybt i bløde Fure.

Der er en lille eensom Sti,
Som bag om By sig sniger,
Den løber Mosen tæt forbi
Og jævnt mod Skoven stiger;
Den bugter sig i mange Sving,
Ret som en Bæk kan rinde,
Til hist ved Stenten med et Spring
Den er i Skoven inde.

Ung Cecil vandrer der i Løn,
Dog gaaer hun ei alene;
Paa Armen bærer hun sin Søn
Ind under Bøgens Grene.
Knap styrer hun den lille Mand,
Saa vever, rød og buttet;
Dybt ned til hendes Hjerte han
Den ene Arm har puttet.

Da smiler hun; men hendes Smiil
Det blomstrer ikke længe;
Thi bittre Tanker, Piil ved Piil,
Sig ind i Hjertet trænge.
Den Ungersvend, sin Tro hun gav,
Sit Hjerte og sin Ære,
Han færdes fjernt paa vilde Hav, - 
Alene maa hun bære.

Han fattig var, men hjertensgod;
Med Jammer og med Smerte
Sin Fæstemø han kun forlod,
Med Barnet under Hjerte.
,,Jeg drager bort,'' saa Sukket lød,
,,Og kommer jeg tilbage,
Har Havet skjenket Liv og Brød
Og stillet al vor Klage.''

Men Jorden gik sin Vandring om
Blandt Himlens andre Kloder;
Den lille Dreng til Verden kom
Til den forladte Moder;
Paa eensomt Leie blev han svøbt,
Alene blev han baaren
Til Herrens Tempel hid og døbt
I viet Vand og - Taaren.

Hvorhen hun kom, saa ung og smuk,
De andre Byens Piger
Forraadte kun ved Medynkssuk,
Hvad Tungen ikke siger.
Men Konerne det strenge Blik
I ærbar Orden bringer;
Unænsomt, hvor hun stod og gik,
Der peged mangen Finger.

Men her i Skovens høie Sal,
Hvor Løv og Blad kun hvisker;
Hvor Vaarens unge Nattergal
Huldt Tankerne forfrisker;
Hvor de forladtes gode Ven
Selv Bord for Krybet dækker
Og rundelig Bespisning hen
Af al sin Fylde rækker;

Hvor lutter blide Blik hun faaer
Fra Blomsterøine klare;
Hvor hende frisk imøde gaaer
Med Duft den hele Skare:
Der har sit Dagværk hun begyndt.
Ak, Lønnen er kun ringe;
Thi Blomsten er den Skillemynt,
Som skulde Nøden tvinge.

Det var ret, som de vidste det,
Vaarhimlens Glutter spæde,
Hvor bitterligt hun havde grædt,
Saa selv de maatte græde;
At hun kun søgte efter dem,
At de var hendes Skatte;
Thi rigeligt de myldred frem,
Hvorhen sin Fod hun satte.

Hvor lifligt der Violen laae
Sødtsmilende i Vuggen;
Levkoier vilde, hvide, blaae,
Bestrøed' med Morgenduggen,
Stod kneisende, og Gedeblad
Fra slanke Qviste vinked,
Mens Anemoners Stjernerad
Op gjennem Græsset blinked.

Her Kjellingtænders Guld saa puurt
Paa svale Stilke gynger;
Hist Bukkar, den beskedne Urt,
Staaer lavt i tætte Klynger;
Som Virak den sin stærke Duft
I Skovens Kirke hæver,
Naar i den milde Foraarsluft
De lyse Blade bæver.

Og Fod for Fod hun langsomt gik
Og plukkede, men iilte
Til Drengen hen hvert Øieblik,
Hvor han i Mosset hviilte;
Og flytted ham fra Læ til Læ,
Til hendes Forklæd fyldtes,
Til Himlens Sky og Skovens Træ
Af Middagssol forgyldtes.

Tilsidst hun paa en eenlig Plet
I Skoven dybest inde
Sig hviled lidt og tænkte ret,
Den sorrigfulde Qvinde!
Paa Knæ hun foran Drengen laae,
Med Hænderne for Brystet;
Thi naar hun paa hans Aasyn saae,
Hun syntes, hun blev trøstet.

Da hørte hun en fjern Musik
Sig gjennem Skoven svinge;
Det syntes snart, som den fremgik
Paa Vindens lune Vinge,
Og snart som op sig yndigt svang
De underfulde Toner
Fra Jordens Dyb, snart som de klang
Fra Skovens hvalte Kroner.

Da hurtigt hun sit Blik oplod - 
Men fast i Rædsel stirred - 
Til Hjertet stemmed hendes Blod - 
Sig Tankerne forvirred;
Thi alt som Sangen lifligt lød,
I Solens Straaler prægtigt
Sig langsomt op af Jorden skjød
Et Tempel, stolt og mægtigt.

Den var som kryst af Snee og Duft
Den Bygning, som sig reiste;
Umaaleligt i klare Luft 
Vel hundred Spire kneiste;
De tusind Billeder derpaa,
Hver Søile, hver Pilaster
Med Løvværk, Dyr og Snørkler smaa - 
Alt hvidt som Alabaster.

Paa mørke Baggrund stod den blank
Som Lilien i en Mose,
Ned over tre Portaler sank
Den store Vindves-Rose;
Dog var der i den rige Pragt
En Venlighed, en Mildhed,
Der virked med en hellig Magt,
Som Kirkens dybe Stilhed.

De trende Porte aabned sig - 
Taus stod hun, som hun drømmed -
Den søde Klang vidunderlig
Og stærkere udstrømmed;
Med den en yndig Børneflok
I Kjoler, liliehvide,
Med Roser paa den gule Lok
Udstrømmed til hver Side.

Paa deres spæde, nøgne Fod
De svæved over Engen,
Hvor Cecil stum, fortryllet stod,
Halv hældet over Drengen;
Og der kom stedse fleer og fleer, - 
En sneehvid, talløs Skare,
Som naar i Dyb man stimle seer
Et Vandfalds Perler klare.

Med fromme Blik, med liflig Sang,
Om Haaret Rosenbaandet,
Saa dandser Sværmen om paa Vang,
Som let af Luft henaandet.
Den cirkler nærmere det Sted,
Hvor Pigen staaer, - den vinker,
Mens en livsalig Venlighed
Fra tusind Øine blinker.

Et svævende, et duunblødt Garn
Af Armene de væve,
Hvorpaa det slummertunge Barn
Saa blideligt de hæve,
Og bære ham med Sang og Dands
Ind under Templets Buer,
Hvor, tusindfarvet, Solens Glands
Igjennem Vindver luer.

Ung Cecil følger, som en Hind,
Man Kiddet vil fratage;
Med underligt, beængstet Sind - 
Og Hjertet slaaer saa fage.
Hun kløver Sværmen let i To,
Som naar blandt Hvedens Vipper
Den slanke Mynde maa sig snoe,
At Byttet ei den glipper.

Den var saa høi, den var saa sval
Den rige Tempelbue,
Høitidelig som Himlens Sal
Og godslig som en Stue.
Den var saa bred og lang og stor, - 
Ind trængte da i Halle
Den hele Børne-Blomsterflor;
Men der var Rum til Alle.

En Mængde stimled ivrigt op
Paa høie Pulpiturer;
Der stod i Rad en talløs Trop
Med Strængeleg og Lurer;
Og der var ogsaa de, der sang,
Og skabte Tonepragten,
Mens deres Mester Staven svang
Og styred dem i Takten.

Paa Gulvets Marmorflise laae
Et Hynde, midt i Krandsen;
Der lagde de saa blødt den Smaa - 
Og saa begyndte Dandsen!
Det var en Dands! saa let og mild,
Saa fuld af Liv og Ynde!
Og Alles Øine smiilte til
Den spæde Dreng paa Hynde.

De sang: ,,O, Cecil! rolig kun
For ham, den søde Unge!
Vi sødt vil kysse paa hans Mund
Og løse let hans Tunge!
Her under Alfers snilde Røgt
Hans Fremtids Frø skal trives,
Og Sjælens spæde Vid og Kløgt
Til Blomstring huldt oplives.

Hver Qvinde skal ham see med Lyst,
Hver Mand skal høit ham ære,
Sit Land til Hæder, dig til Trøst
Han Stav og Sværd skal bære.
Med Vælde pløie skal engang
Han Havets vilde Strømme!'' - 
Men Cecil ei forstod den Sang,
Hun svimled som i Drømme.

Og Sværmen svæved ud og ind - 
Saa rundt - frem og tilbage,
Som Æbleblomsters Blad for Vind
I Vaarens blide Dage;
Og op og ned som Fugl i Sving,
Som Havets hvide Vover,
De dandsede saa let i Ring
Omkring den lille Sover.

Det var, som sig om Drengen svang
En fyldig Blomsterranke!
Ung Cecil stod ved Dands og Sang
Med Smiil i Blik og Tanke.
Den Sorg, som hende var forvoldt,
Knap meer paa Hjertet brænder;
Hensjunken, hun sit Forklæd holdt
Med begge sine Hænder.

Fra Brystet gaae kun Glædes-Suk,
Det frit og let sig hæved,
Mens hver en lille Glut saa smuk,
Der med i Dandsen svæved,
En gylden Rosenknop afbrød
Af dem, som Lokken krandsed,
Og kasted den i hendes Skjød,
Mens let forbi han dandsed.

De strøede hende Favnen fuld
Af deres Roser røde,
Og de var af det pure Guld,
Paa dem Rubiner gløde!
Da var det, hendes Øie faldt
Fra Templet ud paa Engen,
Hun saae - og glemte sig og Alt - 
Fortryllelsen og Drengen. - 

Hun saae - var det et Gjøglesyn
Der stod for hendes Øie?
Hun saae, med mørkt og rynket Bryn,
Med Hat og Sømandstrøie
Sin Elskte hist ved Krattet staae, -
Han strengt med Haanden vinked;
Hun syntes, paa hans Kinder laae
En Taare stor og blinked.

Da fløi hun ud paa flygtig Fod - 
Nu var al Trøst jo fundet! - 
Men næppe hun paa Engen stod,
Det hele brat var svundet,
Musik og Dands og Tempelhal,
De muntre Engleklynger, - 
Og stille Alt! - en Nattergal
Kun fjernt i Skoven synger.


I:winther2002062302
T:Alfernes Pleisøn - II
TOC:II
F:Men Moderhjertet fik sit Syn!
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde


Men Moderhjertet fik sit Syn!
Dybt følte hun det brænde.
I Tanken faldt det som et Lyn:
,,Min Dreng? hvor er han henne?''
I Dødens Angst hun saae omkring,
Men, ak! hun var alene!
Hun saa kun Eeg og Bøg i Ring
Med deres tause Grene. 

Fortvivlet slog hun Haand i Haand - 
Alt Guldet svandt i Græsset! 
Hun saae det ei! - Med qvalfyldt Aand,
Med Hjertet sammenpresset
Hun hid og did i Krattet foer
Vildt vridende sin Finger, - 
Hvor Alfer dandsed nys i Chor,
Løvfrøen eensomt springer.

Hun speided rundt i Busk og Krat,
Mens Smertens Taarer brænde;
Saa søgte hun den hele Nat
Og næste Dag til Ende.
Men ei sin bedste Skat hun fandt,
Og, dybt i Sorg begravet,
Hun træt og mat tilbage vandt
Til Byen hist ved Havet.

Hun satte sig paa Gadething,
Paa Steen alt under Linde;
Der stimled snart en Flok omkring
Den sorrigfulde Qvinde;
Og Mangen stod og saae derpaa,
Som gjerne vilde trøstet,
Og spurgte: ,,Hvor er han? den Smaa?''
Da slog hun sig for Brystet;

Da rev hun i sin blonde Lok,
Som løs om Nakken hængte,
Hun favned Lindens kolde Blok,
Og sig paa Jorden slængte,
Og raabte hæs og jammerfuld,
Med sære, vilde Fagter:
,,Jeg har forraadt mit Blod for Guld
Til Underverdnens Magter!''

En gammel Kone tog paa Skjød
Den Jamrende og kjæled,
Og ved sin Barm saa from og blød
Hun hendes Ansigt fjæled,
Og talte hende sagte til,
Som for et Barn man taler:
,,Fortæl, min Cecil! gjerne vil
Vi lindre dine Qvaler!''

Af Hulken træt og taareblændt
Hun næppe turde vove 
At mæle om, hvad der var hændt
Hist i de dunkle Skove;
Men skreeg saa, da hun Alt fik sagt:
,,Af Guld jeg lod mig blinde!
Mit Barn er nu i Alfers Magt,
Jeg seer ham ingensinde!''

Mens nogle vendte sig og loe,
Alvorligt Andre stirred:
,,Sligt Eventyr man ei bør troe,
Men hun er sindsforvirret!''
Dog var der mangen gammel Gut,
Med slige Ting fortrolig,
Som tænkte: ,,hun er elleskudt!
Hun var i Alfers Bolig!''

I hele Egnen, fjern og nær,
I Skov og Mark, paa Engen,
I Dysser, Moser, Grøft og Kjær
Man søgte efter Drengen;
Og selv hun gik, til Døden træt,
De lange Sommerdage; - 
Men ikke fandt man selv den Plet,
Hvor Skatten blev tilbage.

Og saa blev hendes Sorg da glemt,
De Andre bleve trætte!
Hun bar den, dybt i Hjertet gjemt,
Og gik med sig i Rette.
For hvert et Suk, der letted mildt
Det piinte Moderhjerte,
Een Tanke vakte atter vildt
En Længsel og en Smerte:

,,Min Thorvald! o, min lille Dreng!
O, gruelige Smerte!
Hvem reder nu i Qveld din Seng,
Og lytter til dit Hjerte?
Hvem viser dig de hvide Lam,
Daadyrene i Lunden?
Den gule Gjæsling paa sin Dam?
Hvem laer dig klappe Hunden?

Hvem glatter nu dit blonde Haar?
Hvem tørrer dine Taarer
Og kysser dig og trøster, naar
Din runde Arm du saarer?
Hvem pusler om min egen Søn?
Hvem pynter dig en Dukke?
Hvem læser nu sin Aftenbøn
Paa Knæ foran din Vugge?''


I:winther2002062303
T:Alfernes Pleisøn - III
TOC:III
F:Saa Høsten gik, og Vintren kom
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde

Saa Høsten gik, og Vintren kom
Med Slud og mørke Dage,
Og næsten Ingen brød sig om
Den lille Cecils Klage.
Hver havde Sit! - den vante Gang
De Glade gik tilsammen,
Hvor der var Juledands og Sang
Med anden Lyst og Gammen. 

Alt havde Hvile, Ro og Fred!
Den vilde Fugl i Skove,
Og Bonden ved sit Arnested,
Og Fisken under Vove;
I Lunden slumred Bøg og Eeg
Høit kneisende i Taagen; - 
Men evigt Cecils Taare steeg,
Og Smerten holdt sig vaagen.

Men Solen kom! I Mark og Skov
Gik lune Søndenvinde
Og vækkede hver Blomst, der sov
Sin Vintersøvn derinde.
De feied Himlens Hvælving reen
Og løste Bølgens Lænke;
Snart maatte Taarepilens Green
For Løvets Vægt sig sænke.

Det lokker atter Cecil ud,
Det Haabet svagt opliver;
Og med en stille Bøn til Gud
Hun sig pa Veien giver.
Hun ændser ei den unge Pragt,
Ei Blomst, ei Blad hun sanker;
Det var ret som en selsom Magt,
Der leded hendes Tanker.

Den styred hendes matte Fjed,
Den hende Veien viiste,
Og see! med Eet hun fandt det Sted,
Hvor hun sin Dreng forliiste!
En riig, en prægtig Rosenflor,
Hvor Guldet svandt, sig hæved,
Og fjernt det hulde Alfechor
Alt gjennem Luften bæved.

Glad sank hun ned paa Engen blød,
Da over Bøg og Birke,
Hun atter saae, af Grunden skjød
Den underfulde Kirke,
Og myldrende af Porten ud
Den hvide Alfeskare;
Og mellem dem - o, gode Gud!
Den lille Dreng de bare.

Men ned de satte ham paa Jord,
Og see! han kunde rende!
De peged venligt paa hans Moer,
Og see! han kjendte hende!
Han løb i hendes aabne Favn,
Og blev saa ved at kalde
Paa hende med det ene Navn - 
Det bedste blandt dem alle!

Smukt Alfen havde løst sit Ord,
Thi løst var jo hans Tunge,
Og han var bleven kjøn og stor,
Den overgivne Unge!
Han talte rask, han kunde gaae,
Ret kraftigt Foden sætte,
Og saa - han kunde godt forstaae,
At hun - hun var den Rette;

Den Eneste, han hørte til, - 
Den Eneste, hvis Hjerte,
Hvis Tanke, Taare, Suk og Smiil,
Hvis Glæde og hvis Smerte,
Hvis Længsel, Stolthed, Haab og Trøst,
Hvis Drøm og Vaagen ene
Tilhørte ham i Sorg og Lyst,
Kun ham - kun ham alene!

Tæt krysted Cecil ham til sig,
Af Fryd hun maatte græde;
Hun havde aldrig anet slig
Unævnelig en Glæde.
Hun sagtelig ham fra sig skjød
Og slugte ham med Øiet, - 
Mens Alfechorets Sange lød
Ved hendes Fryd forhøiet.

Hun hørte ei! thi hendes Sjæl
Var selv kun Melodier;
Hun hørte ei et fromt Farvel
I hine Harmonier!
Hun saae kun ham! hun ænsed ei,
Fortryllelsen var svunden,
Og at hun alt paa krumme Vei
Gik jævnt igjennem Lunden.

Og mens hun langsomt hjemad gik
I Skov og over Engen,
Hun standsede hvert Øieblik
Og stirrede paa Drengen,
Og glatted Haaret, følte paa
Hans Haand og Fingre nøie,
Og greeb ham saa med Eet og saae
Ham dybt ind i hans Øie.

Dog - just hvor Stien dreier om
Og bag om By sig sniger,
Det stille Par imøde kom
En munter Sværm af Piger.
De raabte: ,,Cecil! er du der!
Til Lykke nu med Sønnen!
For al din Kummer og Besvær
Dig hjemme venter Lønnen!''

Og nede i den lille By,
Paa Gaden og ved Stranden
Var der en Jubel, Støi og Gny,
Som Folk var fra Forstanden!
Thi mangen Fiskersøn var hjem
Fra lange Farter stævnet,
Og Slægt og Venner tog mod dem
Saa lystigt, som de evned.

Ung Cecil saae, hvor der var net
Med Krandse, Baand og Flage;
Fortumlet knap hun ænsed ret,
Eet Ønske var tilbage;
Med Drengen ved sin Haand saa stil
Stod hun nu blandt de Andre,
Og saae alt under Sang og Spil
Matroserne indvandre.

Med Hat paa Snur, med brune Træk
Fra fjerne Land de komme;
I Spidsen gik en Styrmand kjæk
Med Næven i sin Lomme.
Han Cecil saae! og frem han sprang - 
Saa - flink et Kys paa Munden - 
Og saa i Luft sin  Hat han svang:
,,Nu er min Lykke bunden!''

Den Styrmand var en lystig Fyr,
Og han var Drengens Fader;
Med Møie Cecil holdt i Styr
Ham paa de travle Gader;
Men ene var de blevne knap
Bag Byen hist paa Engen,
Saa kyssede hun selv omkap
Og hviskede om Drengen.

Ei mange Uger gik, min Tro!
Før der var lyst og skrevet;
Før de med G ammen begge To
Var Mand og Kone blevet.
Saa drog han ud med lystigt Sind,
Og kom med Lyst tilbage,
Og saa det gik, Aar ud, Aar ind
Til deres sidste Dage.

Men Drengen blev en vakker Helt,
Sit Land til Vagt og Hæder;
Hans Navn blev stort i Sund og Belt,
Paa tusind fjerne Steder.
I Kirken hist nu staaer hans Grav,
Hvor Folket gaaer til Skrifte;
Om Vaaben og Commandostav
De vundne Flage vifte.

H2:Anette

                
I:winther2002062304
T:Det første Møde
F:See, Sneen lægger sin Pude
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde

See, Sneen lægger sin Pude
Om Hytte og om Slot.
Det er saa koldt derude,
Men her er luunt og godt.

Med dine hvide Hænder
Du vinder det fine Garn,
Og stundom Øiet vender
Smilende til vort Barn.

Og mens du vugger Drengen, 
Annette! vil jeg engang
Sagtelig røre Strengen
Og synge dig en Sang. -

I Sommeraftenstunden,
Som Fremmed, med en Ven
Jeg kom til Bøgelunden,
Hvor Mængden strømmed hen.

Vogne og Heste bare
Over Canalens Bro
En lystig, broget Skare
I lette Klæder og Skoe.

Paa runde Plet derinde
Var der en Tillie lagt,
Hvor Bøgen og grønne Linde
Skygged og holdt Vagt.

Hver Sjæl med pene Klæder
Fra Egnen havde jo Lov
At dandse paa hine Bræder
I Herr Agentens Skov.

Solen, vest paa Himlen
Som Lysekrone, stjal
Sin Straale over Vrimlen
Ind i den grønne Sal.

Agenten var saa vigtig,
Saa fiin og vims en Vert;
Man saae, ,,hvor det dog rigtig
Var ham smigrende og kjært,

At see saa mange Smukke
Paa sit Sommeraftenbal,'' -
Friseret som en Dukke,
Med Vest af broget Shawl.

Ved Klang af Violiner,
Af Fløiter og Oboe,
Gleed de med muntre Miner
I Valsen to og to.

Da kom tilsidst det Bedste!
En simpel Vogn jeg saae
Trukket af tvende Heste,
Een sort og een graa.

Jeg saae en lille Pige
Undseelig, hvid og peen
Fra Fjællevognen stige
Med sine deilige Been.

Og saa en gammel Frue,
Hvis Ærlighed og Tugt
Hvermand nu kunde skue
I Øiet, klart og smukt.

Den Gamle var din Moder,
Den Unge - var jo du; -
Saa sprang der en lille Broder
Fra Vognen endnu.

Da saae jeg Herrerne smidske
Paa Pladsen rundtenom,
Og hørte grant dem hviske:
,,Det var dog godt, hun kom!''

De ædle Kræmmersvende
Og Contoristers Flok,
De maatte blusse og brænde
Forlibte meer end nok.

Studenter i sorte Kjoler
Og Officierer i Rødt,
De gjorde Caprioler,
Og smilede ømt og sødt.

Ak, hvor de løb og sukked
Med Hjertet i deres Hals!
Ak; hvor de bad og bukked
Blot for en Extravals!

Selv dandsede jeg ikke;
Men aldrig dig forlod
Skinsyge mine Blikke,
Ihvor du gik og stod.

Mit Hjerte huldt det qvæged
At see, hvor i Cotillon
Du siirligt dig bevæged
I det blændende Linon;

Saa luftig, som Nattetaagen
Henglider over Sø,
Saa hvid og let, som Maagen
Svæver om Kyst og Ø;

Som Solen, der sank bag Mosen
I Skyens Foldekast,
Saa blussende som Rosen,
Plantet i Alabast.

Jeg saae om Nakken slingre
De blanke Slangers Flok;
Jeg troer, til tusind Fingre
Var der Guldringe nok.

Og dine Øine, Søde!
Siig, var det Trylleri?
Jeg saae dem jordisk gløde,
Men en Himmel dog deri.

Jeg selv stod taus, alvorlig,
Men i min Barm opgik
En Sol, saa varm og vaarlig,
Udstraalt af dine Blik.

Da blæstes en Fanfare,
Brat standsede Dandsens Flugt,
Tjenere rundt ombare
Kjølig Viin og Frugt.

Saa høfligt jeg mig nærmed
Til Bænken, hvor du sad,
Hvor svalt mod Solen skjærmed
Ahornens brede Blad.

Jeg talede med din Moder
Og mangen snurrig Gjæst,
Og lod din lille Broder
Fortælle mig om sin Hest.

Til dig jeg voved ikke
At vende noget Ord,
Electrisk dine Blikke
Gjennem mit Hjerte foer.

Kun stundom lod jeg glide
Af Øiekast et Par
Hurtigt til den Side,
Hvor du og Amor var.

Du troede, jeg var forlegen,
Og smilede lidt spidst, - 
Men Undseelsen blev din egen,
Det mærked du tilsidst.

Du følte nok, at Guden,
Usynlig, med sin Haand
Fastere knytted Knuden
Paa det nytvundne Baand.

Da sig nu Dagen dulgte
Bag den stjernerige Nat,
Mindes du, jeg dig fulgte,
Og bar dit Shawl, din Hat?

Jeg trykked dit Shawl til Munden,
Og aanded den fine Duft
Meer henrykt, end i Lunden
Nattens balsamiske Luft.

Mindes du, jeg dig hæved
I Vognen paa min Arm?
Jeg følte, hvor du bæved
Trykket imod min Barm.

Og denne søde Gysning,
Hvis Tanke jeg forstod,
Den gav mig en Oplysning,
Som ildnede mit Blod.

Jeg tænkte: ,,Nu forklar dig,
At Alt kan blive lyst!''
Og hvisked, mens jeg bar dig
Saa hemmeligt og tyst:

,,De maa nu være færdig
At troe - hvad De vil,
Men saa inderlig elskværdig
Som De, er Ingen til!

Jeg maa Dem Alt forraade,
Hvad selv De aner vel!
Ak, Kjærlighedens Gaade
De løste for min Sjæl!''

Du saae paa mig forundret,
Men fik slet ikke svart;
Thi Fjællevognen dundred
Over Broen med en Fart. - 

Evigt min Barm skal gløde
For dig, som første Gang!
Siig mig, Annette, Søde!
Hvad faaer jeg nu for min Sang?


I:winther2002062305
T:Besøget
F:I Dalen der, hvor Veien bugter
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde

I Dalen der, hvor Veien bugter
Fra Skoven ned mod grønne Vang,
Hvor Haugen glimrer, fuld af Frugter,
Og Søen blinker blaa og lang;
Der ligger Præstens Enkesæde
Med kalket Væg og Tag af Straa;
Jeg ind ad Laagen der vil træde, - 
Jeg seer den gjæstfrit aaben staae.

Hvor er her hyggeligt og stille! - 
Hvi standser du, min Taare, saa?
Der er kun Een, som seer dig trille, 
Jeg troer, han vil dig nok forstaae.
Mit første Offer du frembære
I denne Fredens Helligdom;
Men lad for Alt ei Verden lære,
At ogsaa jeg er blød - og from.

Hør Sølverpoplens blanke Blade,
See Astren i sin Herlighed,
Og Bien fra sit travle Stade
Fortælle mig Alt, hvad de veed;
Hvert lille Straa om hende taler,
Og Alt er mildt og fromt og godt; - 
Det Herredom, hvor hun befaler,
Sig smykker rødt og hvidt og blaat.

Her er saa venligt, svalt, hvor Haslen
Sig hvælver over dunkle Gang,
Hvor dæmpet blidt af Løvets Raslen
Kun fjernt man hører Fuglens Sang.
See, Spor jeg øiner her i Sandet,
Saa nydelige, smaa de er; - 
Ved Gud! det kan ei være andet,
Hun selv har nylig gaaet her.

Hvad hører jeg? - det klang deromme:
Annette! - med en Stemme fiin?
Ak, Stæren! - ja, jeg seer den komme
Og gynge paa en Balsamin;
Den seer paa mig med kløgtigt Øie,
Den tænker: hvad er du for Een?
Og pynter paa sin Fjedertrøie
Med Næbet og det slanke Been.

Men dette Lysthuus? mon derinde
I Skyggen af Syrenens Tag
Jeg skal den lille Søde finde,
Som styrer dette Hjertes Slag?
Jeg har i Templet mig indviet! - 
Her sad hun nys paa denne Plads,
En Skammel staaer her, Broderiet,
En Sykurv og et Blomsterglas.

Og blandt de mange pene Sager
Af Elfenbeen og Perlemoer
Et Glimt af Lykken jeg opdager,
Saa knap jeg mine Øine troer:
See, der i Kurven ligger Brevet,
Som angst jeg sendte hid igaar,
Og hendes Svar jeg finder skrevet, - 
Paa Bordets Marmorblad det staaer.

O, søde Anelse! - jeg Stenen
Saa henrykt trykker i min Favn; - 
Thi hun i Tanker der med Prenen
Har ridset ind mit fulde Navn;
Der end har staaet noget mere,
Men det er ivrigt kradset ud,
Tre Ord! Mon jeg behøver flere
For stolt at vorde som en Gud?

Jeg bortgav ei den Bladehytte
For noget jordisk Pantheon;
Jeg Skriften der ei vilde bytte
For Marmorskrift fra Babylon;
Og ingen indisk Viisdomskilde
Til Bund og Grund jeg gad forstaae
Saa gjerne, som jeg tolke vilde
De Træk, mit Øie hviler paa!

Vær taus, min Lyst! Vær stille, Glæde!
Mama og Datter, Haand i Haand,
Jeg seer fra Haugestuen træde; - 
Den gamle smiler, fro i Aand.
Med grønne Forklæd, hvide Kjole
Min Elskte, rødmende og bly
Heel langsomt skrider, - som til Skole,
Som Svenden fra sin Fødeby. - 

Mig denne Hæk skal hellig være!
Og denne Rosenbusk deri
Urørt skal sine Blomster bære, - 
Paa denne Plet her mødtes vi.
Her første Gang jeg torde trykke,
Med Øiet vaadt, med Kinden varm,
Min levende, min søde Lykke
Med salig Frihed til min Barm.

I:winther2002062306
T:Hjemreisen
F:Din Moder mener selv, at bedst
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde

,,Din Moder mener selv, at bedst
Det anstaaer sig og egner,
Af fjernt vi holde Bryllupsfest, -
Vi finde nok en vakker Præst,
Som os vort Pas paategner.

Vi slippe for Stads og Compliment,
For Tanter og Cousiner,
For lange Viser, Sang og Klang,
For Gallabord, mauvais plaisants,
Og for andægtige Miner.

Ei sandt? vi reise, før Himlens Tind
Sig farver i Morgenrøden?''
Da lagde hun Haanden paa min Kind,
Og hviskede mig i Øret ind:
,,Jeg følger dig - selv i Døden!''

Knap dæmred Morgenhimlen graa,
Saa toge vi ømt i Favnen
Mama, som end i Sengen laae, - 
Ak, der var fast ei Ende paa
Den Kyssen og den Favnen!

Saa kjørte vi langs med Søens Rand,
Den kjølige, den stille;
Den hvide Taage laae om Land,
Kun høit i Luften hørte man
Den eensomme Lærkes Trille.

Hvor Veien steil op mod Skoven gik,
Der sendte vi tilbage
Til Dalen lange Veemodsblik, -
I Taagen skimted vi som en Prik
Den lille Boligs Tage.

,,Annette! græd kun rigtig ud,
Med Taarer dæmp kun Sorgen!''
Da græd min unge, deilige Brud,
Med hende græd hvert Blomsterskud
I den friske Sommermorgen.

Hun dulgte bag sit grønne Flor
De vaade Øine og Kinder;
Mens Vognen vugged i dybe Spor,
Os tyst igjennem Hjertet foer
Saa mange Længselsminder.

Alt Morgentaagen løfted sit Slør,
Da slog hun og sit tilside;
Da aabnede Himlen sin gyldne Dør,
Saa hver en Blomst, der sørged før,
Til Jord lod Taarerne glide.

Og smilende hun saae sig om
I Skovens grønne Dybe,
Paa Hjorten, som med Anstand kom,
Paa Sommerfuglen, paa Snogen, som
I Busken hørtes krybe.

Da pludselig fra en Bivei saae
En lille Mand vi fremtrave;
Han havde en Præstekjole paa;
Med grønne Qvist sin Skimmel graa
Han ivrigt holdt i Ave.

Og da han hilste, blev vi vaer,
Hans Isse var lidt skaldet;
Hans Blik var skjelmsk, hans Pande klar,
Og kraftigt han sin Alder bar, -
Han kom, som han var kaldet.

Jeg hurtigt sprang af Vognen ud,
Og hjalp ham ned af Hesten:
,,Pastor! De kommer som sendt af Gud,
Thi jeg er Brudgom, hun er Brud, -
De gjetter Dem vel til Resten?

Den Kirke her saa høi og grøn
For Marmortemplet at bytte
Det var jo Synd! - her Jordens Søn
Tør sende Himlen frit sin Bøn, -
Her skal De Lænken knytte!

Frygt ikke Bispen! - seer De her,
Papirerne ere i Orden;
Til Vidner have vi Hans og Peer
Og Fugle, Blomster, Kilder, Træer
Og Himmelen og Jorden.

Den lille Pastor han stod og loe
Med begge Næver i Siden:
,,Saa I vil giftes strax, I to?
Det maa jeg lide! - I kan mig troe,
I angre det ei med Tiden!''

Lidt inde i Skoven, hvor Egen stod
Med Løv og krogede Grene,
Der knæled vi ned ved Træets Rod,
Der talte han sit Ord, og lod
Os Haand i Haand forene.

Men undrende jeg paa Præsten saae,
Thi han var blevet en Anden:
Livsalig Alvor paa Panden laae,
Som Solglimt gjennem Skyer gaae,
Saa prægtigt talede Manden.

Han stansed ikkun een Gang lidt;
Jeg troer, jeg aner Grunden.
Jeg veed, det hænder sig saa tidt,
At Præsten seer paa Bruden med blidt,
Veemodigt Smiil om Munden. -

Anette græd og Peer og Hans, -
Jeg selv blev lidt bevæget:
Fra Ordets rige Perlekrands
Han havde laant sin Tales Glands,
Og fra sin Mester Præget.

Snart Alt var endt; min unge Viv
Han kyssed paa Haand og Pande:
,,Gud styrke dig i Død og Liv,
Støt dig til ham, du svage Siv!
Da skal du trofast stande!''

Han gav min Haand et venligt Tryk,
Og hviskede: ,,Glem nu Præsten!
Den lange Rørelse er saa styg!''
Og paa min Tjeners brede Ryg
Han hurtigt skrev Attesten. -

Ved Kilden, hvor de blanke Fisk
I Bølgen spillede glade,
Hvor Bøgen skyggede, kjølig, frisk,
Der bredte Peer vor Dug og Disk
Paa Græssets bløde Flade.

Og al den rige Reise-Kost,
Som Mama i Kurven lagde,
Den røgede Tunge, den gule Ost,
Den brune And, den rhinske Most
Han frem for Dagen bragte.

Vi alle Tre om Dugen sad,
Annette var Vertinde;
Hun rakte om det lille Fad,
Ak! hvor hun bar sig siirligt ad,
Min yndige Veninde!

Bogfinken ned fra Træet saae,
Den syntes nok, det var Løier;
Ved Busken kneised den lette Raa,
Ei kunde den i sit Hoved faae,
Hvad dette var for Optøier.

Af slebne Bæger jeg Vinen klar
Lod Præstemanden smage:
Og knap han det til Læben bar,
Før hele det runde Ansigt var
Eet Smiil fra Pande til Hage.

,,Ah! nu er mit Hjerte vel tilpas,
See, her er jo godt at være!''
Han løftede høit sit fulde Glas,
Og sang med rund og kraftig Bas
Et Qvad til Vinens Ære:

,,I Vaar stod Frøken Ranke kold,
Med Lemmer spæde, grønne;
Da kom Hr. Sol, en Beiler bold,
Med gyldne Harnisk, Hjelm og Skjold,
Og førte hjem den Skjønne.

Hun blev en Frue, faur og fiin,
Saa fiin og faur en Frue;
Og efter lovlig, ret Termin
Hun fødte paa et Slot ved Rhin
Sin Søn, den gyldne Drue.

Han arvet har sin Vælde stor
Fra begge Fædrestammer;
En Jordens Datter er hans Moer,
Hans Fader høit i Himlen boer, - 
Af dobbelt Ild han flammer.

Naar tidt jeg troer, ved Druens Saft
At jeg en Gud er vorden,
Da har kun Solen Magten havt, - 
Saa kommer Støvets tunge Kraft,
Og styrter mig til Jorden!''

,,Og derfor,'' blev han ved, ,,jeg vil
Mig reise, før jeg falder.
Encore un coup! - eet Ønske til:
Staaer fast i Livets Vexelspil,
Til Aftenklokken kalder!''

Han svøbte sin lange Kjole op,
Og greb til Pilevaanden;
Paa Skimlen med behændigt Hop
Han svang sin lille, trinde Krop,
Og viftede med Haanden: 

,,Farvel! og glem nu ei jer Præst,
Naar smukt I vandre sammen;
Glem ei den Text, jeg jer har læst,
Reis saa med Herren! - missa est,
Et pax vobiscum, amen!''

Han travede rask i Skoven ind,
Og vi forlode Pletten;
Jeg kyssede ømt min Hustrues Kind,
Og Hestene drog os som en Vind
Fra Skoven over Sletten.

Den Vei gik lige som en Snor,
Og Kirker, Byer, Banker
Og Mark og Eng forbi os foer,
Vi talte næsten ei eet Ord,
Men sad i dybe Tanker.

I Vest sank Solens Rosenblod,
Og mørk blev Aftenstunden;
Da naaede vi Hjemmet, Fod for Fod,
Med Lys i Døren Cathrine stod,
Og Balder, Pudelhunden.


I:winther2002062307
T:Tordenveiret om Natten
F:Staa op, Annette! - Barn! det tordner
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde

,,Staa op, Annette! - Barn! det tordner
Med Storm og Lynild Slag i Slag;''
Forskrækket under Kappen ordner
Hun hurtigt Haarets rige Lag,
Og sidder i den hvide Trøie
Søvndrukken der paa Sengens Bræt,
Og kan med halvtillukket Øie
Ei finde Skjørtets Bændel ret.

Den altfor pludselige Vækken
Har farvet hendes fine Kind
Langt mere bleg, end ellers Skrækken; - 
Der kommer hun i Stuen ind!
Hun vakler, kan ei Søvnen glemme,
Og stirrer mat paa Lampens Skjær,
Og siger med en søvnig Stemme:
,,Min Gud og Fader! hvilket Veir!

Hun segner hen paa Canapeen,
Og strækker lidt sin høire Arm; - 
Hvor hun er blændende som Sneen,
Og blød og bøielig og varm!
Med Øiet skjult i hvide Hænder
Halv slumrende hensynker hun,
Men farer op, naar Tordnen render
Med Bulder over Himlens Rund.

Og stundom Tanker der opstige, 
Men næppe kommer Ordet frem,
Før hun, hvad Smukt hun vilde sige,
Har holdt i Hjertets tause Gjem;
Ret som dengang, da vi blev viet,
Da Præsten efter Veiret tog,
Saa han var næsten standset i 'et,
Og maatte kige i sin Bog.

Canarifuglen hist i Buret
I Søvne pipper ganske smaat,
Og vaagen er kun Taffeluhret,
Man hører Perpendiklen godt.
I Haugen suser Regnens Strømme,
Og Stormen slaaer mod Træ og Tag;
Sødt Blomsten vugger, som i Drømme,
Og dier ret med Velbehag.

Den sidste Sky i Vest sig dukker,
Og Stormen har til Ro sig lagt.
Mod Haugen Vindvet op jeg lukker:
Kom hid, Annette! og giv Agt,
Hvor Draaberne saa selsomt rende
Fra Bladene! hvor frisk en Luft!
Hvor Blomsterne taknemligt sende
Fra Bægrene en Offerduft.

Ak! seer du Stjernen i det Høie,
Som Ædelstenen blaa og blank?
Den har poleret klart sit Øie,
At see, hvor du er hvid og rank!
Du leer, Annette? - var jeg Stjerne,
Den Bedste i det hele Chor, - 
Du troer mig dog? - jeg steeg da gjerne
Til dig paa denne skjønne Jord!

I Morgen er der smukt i Skove, - 
Men du er søvnig? - ,,Ja, og træt!''
Saa kom da ind igjen at sove!
,,Ja, tro mig, jeg skal sove tæt!''
God Nat! - ,,God Nat!'' - saa Begge tause, - 
Hvad siger du? - men intet Svar! - 
Thi Søvnen i den lille Pause
Min Elsktes Læber kysset har.

I:winther2002062308
T:Vandring til Landsbyen
F:Jo, du skal kjønt spadsere med
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde


Jo, du skal kjønt spadsere med,
Din Doctor har jo sagt det;
En Vandring langs med Søens Bred
Har du ei før foragtet.

,,Jeg bliver træt!'' - Vi langsomt gaae,
Ved Søen kjøler Luften,
Og der er Græs at hvile paa,
Og der er Blomsterduften.

,,Hvad leer du ad?'' - Du bandt din Sko,
Og sad saa yndig bøiet;
Dit Suk - og Tanken, kan du troe,
Mig gjorde saa fornøiet.

,,Hvor er du fæl!'' - Kom, bedst vi gaae
Til Byen over Vænge;
Der boer en Mand, som skal forstaae
En Kunst, hvortil vi trænge.

,,Hvad da?'' - Han bygge skal en Bo,
En lille venlig Hytte,
Hvor Sorg ei boer, men Fred og Ro,
Som Englene beskytte.

,,Men jeg forstaaer dig ei!'' - Probeer,
Min kløgtige Annette!
Om, naar jeg ikke siger meer,
Du kan min Gaade gjette?

,,Aa, sig det strax!'' - Befaler du?
Det hjælper dig kun lidet!
,,Saa tie kun med din Gaade, nu
Vil jeg slet ikke vide't.''

Hvor her er svalt i denne Lund,
Aa, lad os staae lidt stille;
Og kjøl forsigtigt her din Mund
I denne klare Kilde.

I Fjor, da var du let til Beens;
Hvad ændrer ikke Aaret;
Man kan ei altid være eens,
Ja, seer du, saadan gaaer 'et;

Saa kneiser Træet stolt i Vaar,
Thi Blomsten ikke tynger;
Men bøiet det mod Høsten staaer
Med Frugt i tunge Klynger.

,,Hør, nu igjen! Nu er jeg vreed!
Jeg vil ei længer ha' dig!''
Du kan ei flyve langt; - jeg veed,
Jeg kan ei skilles fra dig.

Men see! her ind vi træde vil,
Ifald du saa behager;
Her faae vi, hvad vi trænge til,
Her boer en - Kurvemager.

I:winther2002062309
T:Kanefarten
F:Nu god Nat! - Gaa ind, min Frue!
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde


Nu god Nat! - Gaa ind, min Frue!
Staa ei uden Shawl og Hat;
Skynd Dem til den varme Stue.
Tak for denne Gang! God Nat! -  
Sæt i Kanen dig, Annette!
Jeg staaer bagpaa, ud ad Port
Gaaer den lette
Hest i Trav, som det var smurt.

Kold og klar er Luften, Sneen
Knittrer under Hestens Skridt.
Maanen glimter i Alleen,
Bag hvert Træ den leger Tit;
See! der er den, kan du see 'en
Blank, poleret, uden Ring?
Her Chausseen
Naaede vi med raske Sving.

Her jeg atter frit tør aande
Efter al den Viin og Mad,
Efter alt det Vrøvl, den Vaande,
Som saa gjerne følges ad;
Endt er nu min Qval og Qvide, -
Lee du kuns! - du næppe troer,
Hvad jeg lide
Maa ved sligt et Middagsbord:

Fornem Taushed, fjottet Latter,
Halve Spørgsmaal, flaue Svar,
Kandestøben og Debatter,
Høit opskruet Passiar,
Medisance, Smigrerier,
Vigtig Alvor, falske Blik,
Drillerier,
Ussel Sang og dum Critik!

Siig mig dog, hvor kan man ville,
Naar man har et Hjem, som vi,
Otte dyre Timer spilde
Paa saa vandet Compagnie?
Etiquette? Bah! - min Ganger!
Spring paa Veien, stærk og let!
Ei man fanger
Mig saa snart i saadant Net .

See, hvor dybt sørgmodig hælder
Granens Top, med Snee beladt;
Hør, hvor muntert vore Bjelder
Ringle gjennem Skov og Krat;
Selsomt disse Ellestammer
Dandse os i Rad forbi,
Maanens Flammer
Fylder Alt med Trylleri.

Rask, min Hest! du hjemme finder
Hø og Havre og din Stald;
Dybt i Søvn, med runde Kinder,
Begge Børn vi favne skal;
Pigen seer jeg alt, den lille,
Smilende og hvid og rød,
>From og stille,
Lokken guul og silkeblød.

Og den tykke Dreng jeg hører
Trodsigt knurrende, naar han
Heftig sig i Kurven rører,
Og ei strax sig vende kan! - 
,,Aa min Herre skulde nødig
Skjænde pa sit eget Kjøn,
Uærbødig
Tale om sin stolte Søn!''

Jo, Annette! jeg maa elske
Hende meget meer end ham!
Drenge blive snart rebelske,
Piger er liig fromme Lam;
Og naar Knøsen alt er Herre,
Staaer hun end, et barnligt Skud,
Sandt, desværre!
Tidt forladt i Storm og Slud.

Seer du Ræven, hvor den stræber
Gjennem Skov i Bølgedands;
Paa den hvide Vei den slæber
Efter sig sin tykke Svands!
Deiligt dale Sneens Flokker
Glimrende fra Busk og Træer,
Naar de rokker, - 
Ak, hvor stille fjern og nær!

Hør, for Løiers Skyld, hvad sagde
Han dig dog for smukke Ting?
,,Hvilken Han?'' - Jo, han som lagde
Shawlet dig saa peent omkring?
,,Narreri!'' - Jeg saae ham smægte,
Hvilken Iver! hvilke Blik!
Ei jeg nægte
Kan, han jo Repliker fik!

,,Veed du hvad, jeg kunde gjerne,
Hvis jeg vilde, blive vreed!
Spøger det i Herrens Hjerne,
Veed jeg ogsaa, hvad jeg veed!
Mig ei friste Baand og Stjerne, -
Men du mindes vel hiint Baand?
Altfor gjerne
Kysser du paa hendes Haand.''

Du har Ret! men vær kun rolig,
Min Begeistring er saa reen.
Her i dette Hjertets Bolig,
Tro mig, hersker dog kuns Een.
Skjønhed jeg beruset nyder,
Men det bedste Smykke, som
Jorden pryder,
Er jo dog min Eiendom.

Slutte vi saa Fred, Annette?
,,Kjære! var der nogen Krig?''
Jo, jeg vil dog Seglet sætte
Paa et evigt, ømt Forlig!
Og hun bøier sig tilbage,
Saa bag Slørets grønne Vift
Jeg kan tage
Pantet uden Underskrift.

Her med Eet blev Skoven aaben,
Sølvmorklædt er Dal og Høi;
Svøb dig, Søde! godt i Kaaben, -
Det var Ænder der, som fløi!
Snart de stige, snart de synke,
Flokken skydes ud og ind,
Hvor de klynke
Underligt i Nattens Vind.

Krandset tæt af Lind og Birke
Indenfor den hvide Muur,
Kneiser høit den gamle Kirke
I den hvilende Natur;
Tankefuld den staaer og stirrer,
Som den stod i hundred Aar,
Langsomt dirrer
Klokken, som i Taarnet slaaer.

Ned om Banken vil jeg kjøre
Over Søen, hvid og glat,
Kortere den Vei vil føre
Hjemad i den klare Nat.
Du behøver ei at frygte,
Der er sikkert, kan du troe,
Frosten bygte
Mange Dage paa sin Bro.

Hestens Næseborer damper, - 
Raslende fra Sivets Skov
Ud paa Fladen kjæk den stamper
Med sin staalbelagte Hov.
Intet Fodtrin end har rørt ved
Dette Søens stramme Lagn;
Har du hørt det?
Her fortæller man et Sagn.

Hist paa Høi, hvor Uglen sidder,
Hvor det skjæve Trækors staaer,
Sad i fordums Tid en Ridder
I sin taarnesmykte Gaard;
Yndig var hans Hustru, Armen
Var som Sneen, Øiet Ild,
Men i Barmen
Troløs Elskov blussed vild.

Hun og hendes frække Beiler
Mødtes her ved Søens Bugt,
Hid han kom, en natlig Seiler,
Til den giftig søde Frugt;
Og ved hemmelige Møde
I den sivomkrandste Baad
Begges Brøde
Modnede den skumle Daad.

Og i Søvne grusomt bandt de
Hendes Husbonds Arm med Bast,
Her ved Bredden Stene fandt de,
Knytted dem til Halsen fast,
Ud paa mørke Svælg de roede,
Dybt paa Bunden blev han lagt,
Og de troede
Deres Daad i Glemsel bragt.

Aaret svandt; den rige Ridder
Hente vilde nu sin Brud;
Skoven klang af Fugleqvidder,
Rosen pranged, rød og prud.
Prægtig sad hun, som forynget,
Straalende, en Elskovssol,
Stolt og gynged
I den smykkede Gondol.

Men paa Søens Midte svæved
Begge knap, før op fra Dyb
Med en rædsom Hvislen hæved
Sig en Skov af hæsligt Kryb;
Sorte Slangehalse lænked
Sig om Baadens Mast og Rand,
Og den sænked
Skummende i dunkle Vand.

Skyen spændte ud sin Kaabe,
Solen mistede sit Syn,
Stormen hørtes fælt at raabe,
Over Himlen slog et Lyn,
Bondens Hane goel paa Tofte,
Hesten sank i Knæ paa Stald,
Himlens Lofte
Rysted af et vældigt Skrald.

Men da Dagen atter vilde 
Speile sig i Søens Glar,
Saae den Riddrens Liig, som stille
Bølgerne i Favnen bar;
Hist han laae paa Sandets Tillie,
Hvor de tvende Bøge staaer,
Vandets Lilie
Krandsede den bleges Haar.

Og endnu, vil Sagnet sige,
Hævnen staaer ved Magt; thi her
Ingen troløs Svend og Pige
Søen komme tør for nær;
Men - hvert Par, hvem Troskab binder
I en reen, ukrænket Pagt,
Seier vinder
Over Søens Trolddomsmagt. - 

,,Fy! Det var en fæl Fortælling,
Gud skee Lov,vi kom paa Land!''
Ja, see! her paa Kystens Hælding
Fandt man just den dræbte Mand.
Har du Skræk i Blodet faaet?
Det var slemt! - Jeg mener blot,
Vi bestaaet
Har jo dog vor Prøve godt.

Maanen synker alt bag Lunden,
Og til Afsked venligt leer,
Fjernt fra Byen høres Hunden,
Stjerner tindre fleer og fleer.
Hist paa Møllen rødligt brænder
Lyset i den aabne Glug, - 
Natten sender
Os et dybt og iiskoldt Suk.

Ranke kneise Poplens Grene
Foran Gaarden, hvor vi boe;
Snart vi sidde skal alene
Uforstyrrede, vi to!
Lad mig ind i Huus dig bære,
Trække Støvlen af din Fod!
,,Lad kun være!
Du er saamænd alt for god!''

Det var herligt! her vi finder
Posten, kommen nys fra By,
Brev fra Venner og Veninder,
Pakker og Aviser nye;
See, Boghandleren mig skikker
Bøger her af første Sort, - 
Han er sikker!
Veed, min Taalmod er kun kort.

Dette Kammer, Lampens Lue,
En Cigar og en Avis,
Jeg og du, min søde Frue!
Er det ei et Paradis?
Skjenk mig Thee! - de smukke Bøger
Gjemmes til i Morgen, du!
Men - hvad søger
Der i Tasken du endnu?

,,Seer du kun, hvad end er funden
Her i Tasken, som var glemt:
Dette store Brev paa Bunden
Havde sig bag Foeret gjemt.
Naa? hvad bringer det for Dagen?
Gud, hvad er det? - hvid du blev
Som et Lagen, - 
Ak, hvad er det for et Brev?''

I:winther2002062310
T:Den sidste Aften
F:Jeg spænder min Spore, jeg griber min Hat
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde


Jeg spænder min Spore, jeg griber min Hat,
Thi, ak! du maa vide,
Annette! jeg siger dig tusind Godnat,
Snart har jeg dig, Søde! for evigt forladt, -
Nu er det paa Tide.

Annette! nei, væk ei de drømmende Smaa
I Kamret derinde;
De kan jo dog ikke min Smerte forstaae,
Ei Glutternes Kinder, ei Øinene blaae
Skal gaae mig af Minde.

Ak, hvor skal jeg hvile mit Øie med Lyst,
Og dulme min Smerte,
Naar ikke jeg hører din venlige Røst,
Naar ikke jeg seer dig, og Bryst imod Bryst
Kan føle dit Hjerte?

O, siig! er mit Hjerte saa tomt og saa koldt,
Som Folk nu vil sige?
Ak, har jeg dig vel nogen Kummer forvoldt?
Og har jeg i kjærlige Favn ei holdt
Vor Dreng og vor Pige?

Annette! jeg planted for Drengen en Lind
Her tæt ved vor Hytte;
O! vogt den, som Drengen, med moderligt Sind,
Da skal den, som han, mod Sol og mod Vind
Dig kjærligt beskytte.

Annette! jeg satte, da Pigen blev fød,
En Rose i Haven;
Jeg beder dig, plei den, at, naar jeg er død,
Den endnu kan blomstre, fyldig og rød,
Og pynte paa Graven.

Annette! siig Børnene aldrig mit Navn,
Du kjender min Brøde, -
Du kjender min Kjærlighed, - ak, og mit Savn, -
Hvad glemmer, du Søde! man ei i din Favn?
Siig dem, at jeg døde.

Jeg vil, du skal eie min trofaste Hund,
Han tør mig ei følge;
Han blev mig en Maner hver Dag og hver Stund,
Saa Kummerens bittre Smiil om min Mund
Jeg kunde ei dølge.

Og vil du beholde min klingende Luth,
Som ligger paa Sengen?
Hver Blomst er jo visnet, som Sangen har skudt,
Min Ild er udslukket, ei mere, min Glut!
Jeg rører ved Strængen.

Du sidder med Haanden i Skjødet sa bleeg,
Og tier saa stille;
Det ængster mig meer, end om Taarerne steeg,
Det knuger min Barm, at du er saa bleeg,
Og sidder saa stille.

Jeg klipper en Lok af dit blonde Haar,
Og her skal den ligge;
Det voxer igjen med det kommende Aar,
Men Længselens brændende, dybe Saar
Det lukker sig ikke.

Nu maa jeg afsted! jeg hvisker dig kun:
Farvel, min Annette!
Jeg løser Omfavnelsens lænkende Rund,
Og trykker et brændende Kys paa din Mund,
Det sidste - og dette!

 
H2:Bægeret

I:winther2002062311
T:Paa Herregaarden
F:Hvi sørger dog saa saare
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde


,,Hvi sørger dog saa saare
Mit yngste Barn? fortæl,
Hvi rinder vel din Taare
Hver Morgen og hver Qveld?

Du lever jo høit i Ære,
Du er jo riig og smuk!
Hvad Kummer kan du da bære?
Forklar mig dog dit Suk!''

Undseelig hun skjulte Øiet
Dybt i sin Moders Barm;
Krampagtigt, fast hun føied
Om hendes Hals sin Arm;

Og mens den klare Kilde
I Lunden, hvor de sad,
Lod sin Perlestraale trille
Over Nymphæens Blad;

Mens milde Vinde lukked
Og aabned den grønne Hæk,
Og Skovduen vugged
I Almens Favntag kjæk;

Mens Moderens Øre vented
Og lytted med stille Taal, - 
I Suk fra Dybet hented
Hun Hjertets Skriftemaal.

Med sagte Røst hun mæled
Et lille Ord - et Navn,
Og sky hun atter fjæled
Sig i sin Moders Favn.

De blonde Lokker slængte
Sig over den hvide Arm;
Som Skumbølger trængte
Sig frem den unge Barm.

Da tog om hendes Kinder
Den moderlige Haand,
Som naar man varlig opbinder
En fyldig Rosenvaand.

Et Veemods-Smiil hun sendte
Som svalende Trøst didind,
Hvor Længsel og Smerte brændte, - 
Og kyssed hendes Kind.

,,Saa han har dræbt dit unge,
Dit lystige Hjertes Fred?
Og aldrig end hans Tunge
Har sagt dig et Ord derved?

Saa det var kun ved Øiet,
Du blev af Slummer kaldt?
Dit venlige Sind sig bøied
Kun for hans skjønne Gestalt?

Du aner, han maa gjemme
En Hemmelighed stor,
Der lever uden Stemme,
Der aander uden Ord?

Du kjende vil de Tanker,
Der slumre i hans Bryst?
Nu vel! - bag de tause Ranker
Lyt til din Moders Røst!

Jeg vil dig aabenbare
Den hemmeligste Kunst!
Da see dine Øine klare
I Tvivlens Taagedunst.

Naar snart I samles atter,
Da husk det Trolddoms-Ord,
Som her, min yngste Datter!
Jeg hemmeligt dig betroer.

Dit Øie det afslører
For hans Hjertes mørke Grund;
Hvisk det, imens du fører
Et Bæger for hans Mund.

Lad ham det Halve drikke,
Det Halve drikke du;
Men da - o, glem det ikke! - 
Bryd Bægeret itu.

Thi sætter han sine Læber
Til det samme Bægers Rand
Endnu en Gang, det dræber
Din Lykkes Liv paa Stand.

Men, hvis du snildt, forsigtigt
Mit Varsel ret har fulgt,
Da læser du klart og rigtigt,
Hvad i hans Sind er dulgt!

Da smykkes vil din Sommer
Med Blomster og Fuglesang - 
Men tyst! see hist - han kommer
Op ad den lange Gang!''

            _______


I:winther2002062312
T:Elskovstrolddom
F:Med lette Fjed han hasted
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde

Med lette Fjed han hasted
Ind i det lune Krat;
Høit i en Busk han kasted
Sin gule Panama-Hat.

Med sin Foulard han visked
Sin Isses brune Lok:
,,See saa! nu har jeg fisket
Aborrer meer end nok!

Der var saa smukt derude,
Hovmarken var saa travl;
Slottet speiled sin Rude,
Sine Taarne og sin Gavl.

Og Kirken hist, den røde,
Stod som et omvendt Kruus;
Fjernt Skyttens Hunde gjøede
I Skoven ved hans Huus.

Men hedt der var paa Vandet!
End ei den mindste Vind
Viftede kjølt fra Landet,
Og Solen gjorde mig blind.

Her har De da mig atter,
Og her er man tilpas!
Fru Moder! og Frøken Datter!
Gud give, her var et Glas!

En Ild - en Ild her brænder!
Min Frøken! et Bæger, smukt
Credentset af Deres Hænder,
Snart vilde faae den slukt.

Men Kildens klare Draaber
Nu perle mig her omsonst;
Det nytter ei, jeg haaber
Paa saadan en Hebes Gunst!''

Det sagde han med Latter,
I overgivent Mod,
Og vendte saa bort sig atter
Paa sin flygtige Fod.

Men fra bløde Mos paa Stolen
Hun reiste sig taus og rank;
Siirligt rasled i Kjolen
Hver Fold af Silke blank.

Ved Kilden hun sig neied,
Hvor ud fra Marmorsteen
Midt hen i Blomsterleiet
Den skjød sin Straale reen.

Af begge Hænders blide,
Blegrøde Alabast,
Tæt føied' Side ved Side,
Hun danned et Bæger i Hast;

Mens, sittrende i Skaalen,
Meer kostbar end pruden Guld,
Hun lod forsigtigt Straalen
Risle, til den var fuld.

Et Øieblik hun dvæled!
Men han - snart bleg, snart rød - 
Med pludselig Alvor knæled,
Da Skaalen hun ham bød.

Med Vellyst suged hans Læber
Den klare Nektar sød:
,,Ei meer!'' - hun bad - ,,det dræber!
De blusser jo som en Glød!''

Men selv hun tømte Resten, - 
Og skilte saa Skaalen ad;
Og saa var Alt jo næsten
Gaaet som Moderen bad.

Der stod hun, bleg, forvirret,
Som havde hun drukket Gift;
Men fast dog Øiet stirred
Og læste hans Ansigts Skrift.

Det sused for hendes Øre
Og Hjertet voldsomt slog.
Da var det, som kunde hun høre: 
,,Saa elsker hun mig dog!''

Da var det, som kunde hun skue
Dybt inde i hans Bryst
Og see den søde Lue,
Der straalede hende Trøst.

Han syntes hende at tale:
,,O, siig mig, er det sandt?
At jeg i Jordens Dale
En saadan Himmel vandt!''

Hun vakled, som i Svimmel,
Og yndig, fiin og rank,
Forglemmende Jord og Himmel
Hun til hans Hjerte sank:

De hviled, med tause Munde,
Tæt ved hinandens Barm; - 
Da svæved igjennem Lunde
Zephiren, luun og varm.

Og Tanken tilbage vendte,
Og Hjerterne kom til Ro,
Og Blikket rundt de sendte, - 
Da var de alene To.

        ________


I:winther2002062313
T:Langsom Vandring
F:I Parkens krumme Gange
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde


I Parkens krumme Gange
Gik sagte deres Fod;
Tidt var det, som, skye og bange,
De tause, stille stod.

De stille stod og lænked
Fast Hænderne, to og to,
Mens Blikket brændende sænked
Sig dybt i Sjælens Bo.

De stille stod og lagde
Haanden paa Tankens Vei,
Og Smilet forundret sagde:
,,Saa er det virkelig dig?''

En Bæven, liig Aftnens Svale,
Dem hen over Hjertet foer,
Og Sukket blev til Tale,
Og Smilet blev til Ord.

Som naar man i en Have
Vandrer fra Bed til Bed,
Og hver en Vaarens Gave
Henrykt man standser ved;

Og som man kjærligt sanker
En Blomst saa hist, saa her, 
Saa dvæled deres Tanker
Ved mangen Erindring kjær.

Han sagde: ,,Jeg blinde Taabe
Saa længe har elsket dig;
Men aldrig turde jeg haabe,
Du var saa kjær mod mig!''

Hun hvisked: ,,Hvor tidt jeg sendte
,,Min Tanke dig, mit Blik!
,,Ak, hvor mit Hjerte brændte,
,,At intet Svar jeg fik!''

Og han: ,,Jeg sad paa Stolen
Ved Speilet, - der stod just du;
Et Haar faldt paa Consolen,
Det gjemmer jeg endnu;

Om Fingren jeg det svøbte,
O, jeg husker det nok!
Imens du siirligt støbte
I Ringe din blonde Lok.''

Og hun: ,,Hvor tidt ei plukked
Hiin Blomsterstjerne jeg;
Men bitterligt jeg sukked,
Naar Oraklet svarte: Nei!

Jeg gjemmer som det Bedste,
Jeg eier, det lille Brev,
Som, før du vilde os gjæste,
Til min Moder du skrev.''

Og han: ,,Ei blot du lænked
Mig med dit Ord og Blik;
Af din Haand du mig skjenked
En evig Elskovsdrik.

Mit er nu dette Bæger,
Og jeg det slipper ei!
Jeg haaber, det mig qvæger
End tidt pa Livets Vei ?''

Med Smiil, med fiffigt Øie,
Dog lidt beklemt i Løn,
Hun svared: ,,Jeg kan ei føie
Min Ven i denne Bøn.

Af dette Bæger drikke
Skal Ingen - selv ei du!
Og saae du, Elskte! ikke,
Det blev jo brudt itu?

Hvis nogen Anden rører
Ved min Haand med sin Mund,
Da mere jeg ham tilhører
End dig i denne Stund.

Nei, Ingen skal Bægret tømme,
Og Ingen skal røre mig!
Jeg vaagen og i Drømme
Vil ene tilhøre dig!'' - 

Mens saa de sagte talede,
Sødt hviskede Luften med;
De mærked ei, Solen dalede
Bag Bøgeskoven ned.

       _________


I:winther2002062314
T:I Byen
F:Vildt Tø-Sneen tumler
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde

Vildt Tø-Sneen tumler
Fra Nattens sorte Sky;
Karether og Droschker rumler
Rundt i den store By.

Den døsige, matte Lygte
Har næsten ingen Magt;
Hvert Fodtrin maa frygte
En Rendesteens Cataract.

Vægteren søvnig glider
Ind i Kjelderskurets Ly;
Den Vandrer stræber og strider
Mod Vind og Paraply. - 

Men hist hos den rige Frue
Paa Torvet, paa første Sal,
Der lyser Lampernes Lue
Og Kerter uden Tal.

I Salenes lange Række
En glimrende Assemblee
Høres der snaddre og qvække
Ved den duftende Thee.

Men støttet mod Vindvets Pille
Staaer Han, saa stum og mørk,
Saa tankefuld og stille,
Som stod han i en Ørk.

Hans kjække Mod er skyllet
Bort i en bitter Strøm;
Han aander i en fortryllet
Sphære, som i en Drøm.

Foran ham Een, som snuser,
Tykmavet, puddret og dum,
Aabner sin Viisdoms Sluser
Og gjør sig lækker og krum.

Han svarer ham kun sparsomt
Med Ja og Nei og Nik;
Og undgaaer snu og varsomt
Den Gamles hurtige Blik.

Men bag den puddrede Skulder
Hans Øie Maalet fandt;
Gjennem Sladder, Støi og Bulder
Hører hans Øre grant.

Men hvad hans Øre hører,
Og hvad hans Øie seer,
En Snog om hans Hjerte snører,
At knap det aander meer.

Havde man kunnet skue
Ind i hans Hjertes Dyb,
Man vilde i Helveds Lue
Øinet det giftige Kryb;

Man vilde en Marter anet,
Ak, uden Lise og Trøst,
Naar først den en Vei har banet
Sig til et trofast Bryst! - 

Ved Kaminen, hist henne,
Omringet af en Krands
Af muntre Ungersvende
Hun straaler i Skjønheds Glands.

Hun straaler vel for dem Alle - 
Men for Een dog især;
Paa ham hendes Blikke falde
Som smilende Morgenskjær.

Hendes høie Latter og Tale
Og den blussende Kind
Den varme Begeistring male,
Som bevæger hendes Sind.

Til ham hun kun henvender
Sin Røst saa livlig, mild;
Kun for hans Tale brænder
Hendes mørkblaae Øies Ild!

Det var den franske Maler,
Saa vidtbereist en Fyr;
Han sidder og vigtigt taler
Om Kunst og Eventyr.

Hans ædle Blik, det Faste,
Det Sikkre i hans Røst,
Det Fremmede synes at kaste
Funker i hendes Bryst! - 

Man larmer, man sig reiser,
Og Stolene gjør Støi;
Den naadige Frue kneiser:
,,Tilbords i den anden Fløi!''

Ei ændser dog deres Øre,
Hvad om dem foregik;
En Lovsang Begge opføre
Paa italiænsk Musik.

Men som just hun er i Varmen,
Han paa sin Qval gjør Vold;
Med Smiil han byder Armen, - 
Hun tager den - pludselig kold!

          __________


I:winther2002062315
T:Ved Bordet
F:Min Ven! hør, siig mig ærlig
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde

,,Min Ven! hør, siig mig ærlig,
Hvorfor saa mørk og stum?
Jeg morer mig saa herlig,
Og giver min Glæde Rum.

Saa bleg! med mørknet Øie!
Med sammenknebet Mund!
Jeg seer det grant og nøie,
Du lider i Hjertets Grund.''

Det sagde hun med Latter,
Det klang som grusom Spot;
Og gjentog det atter,
Som det gjorde hende godt.

,,Hvi morer du dig ikke?
Med Ingen taler du!
Vildt stirre dine Blikke,
At det ret er en Gru!

Hvor elskeligt han kan snakke
Den franske Maler der!
Den Glæde kan jeg takke
Min lille Moder kjær.

Hun tog mig med forleden
Til hans rige Værksted hen;
Fra oven og til neden
Var der Billeder, min Ven!

Henreven, henrykt stod jeg
Som i en himmelsk Drøm,
Og sødt, ustandset lod jeg
Flyde min Taares Strøm.

Dybt gjennem Hjertets Aarer
Sig trængte Smerte og Lyst;
Og disse søde Taarer
Mildt qvægede mit Bryst.

Mod hver, som saa mig qvæger
Og har en Fryd mig voldt,
Mit Hjerte sig bevæger - 
Det kan ei blive koldt!

Jeg holder det ei hemmelig,
Jeg maa vise det klart!
At jeg er glad, taknemmelig,
Maa vorde aabenbart!

Han selv mig har tilbudet
At male mit Contrafei; - 
Overalt han er forgudet - 
Men glæder det dig ei?

Han og har lovet at følge
Os, naar til næste Vaar
Over Bjerg og Dal og Bølge
Til Syd - til Syd det gaaer.

Hvis du er ret elskværdig,
Saa lov mig det, min Ven!
At, før mit Billed er færdig,
Du ikke gaaer der hen.

Men kom du kun og hent mig,
Som let sig hør og bør,
Men ei for seent! - og vent mig
Saa udenfor hans Dør!''

 - Men Han sad stum og stille
Med al sit Hjertes Vee;
Hans Qval, den indre, vilde,
Kuns hun kunde see.

        _________


I:winther2002062316
T:Nattetanker
U:Hendes
F:Han maa slet ikke tænke
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde

,,Han maa slet ikke tænke,
Jeg ændser hans Jalousie!
Min Frihed skal ei lænke,
Hvad intet Ondt er i.

Jeg elsker ham - det veed han - 
Saa maa han være glad.
Gav nu jeg efter, saa leed han,
Hvordan jeg saa bar mig ad! - 

Høit hæves man jo og stiger
I Pagt med slig en Aand;
Hvad Folk og Verden siger,
Jeg agter ei for et Baand;

Begeistring løser Baandet,
Den maa sig tale ud!
Jeg er som gjennemaandet,
Som greben af en Gud!

Og hvilken Kraft udtaler
Sig ei i hvert hans Værk!
Ja, han med Sjælen maler,
Med Sjælen, høi og stærk.

Og hvor elskeligt et Hjerte!
Saa dybt, saa rigt, saa ømt!
Det rummer en Verdens Smerte
Og har en Himmel drømt.

Og han - han vil mig male!
Det har han lovet jo?
Og vi kan sammen tale
Alene og i Ro!''

Hun hvisked: ,,Det har han lovet!''
Og med smilende Mund
Hun lagde det skjønne Hoved
Til det sødeste Blund.

I:winther2002062317
T:Nattetanker
U:Hans
F:Trods hendes kolde Blikke
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde

,,Trods hendes kolde Blikke,
Trods hendes bittre Ord,
Jeg hende forlader ikke,
Mens jeg vandrer paa Jord.

Jeg Alt - ja, Alt vil taale!
Jeg bøier mig, skjøndt knust;
Hendes Øies stærke Straale
For evig mig har beruust.

Hun noget for mig skjuler, - 
Og var det nok saa reent,
Det under os Veien huler - 
Tidligt eller seent.

Ak, hende alt Skjønt og Herligt
Drager kun bort fra mig;
Hendes egen Ynde kjærligt
Maa jo lokke det til sig.

Jeg seer, hun mig foragter,
Det myrder mit Hjertes Ro;
Men ved Himlens evige Magter! 
Dog bliver jeg hende tro!

Vil hun mig end forstøde
Med Kulde fra sin Fod,
Saa lader jeg Hjertet bløde,
Til det er uden Blod!'' - 

 - Som man i Mørke vanker
I Kreds den samme Gang,
Gjentog ham de trætte Tanker
Den samme Sørgesang.

Da Dæmringen gjennem Taagen
Fik trængt i Kamret ind,
Den saae ham ved Bordet, vaagen,
Med Haanden under Kind.

I:winther2002062318
T:Et Malerværksted
F:Der var saa luunt og hyggeligt
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde

Der var saa luunt og hyggeligt,
Der var saa elegant,
Skalkagtigt og opbyggeligt
I hver en Krog og Kant.

Hist kolde Alvorsscener
Fra Rom og Grækenland;
Her lystige Silener,
Og Nympher i klaren Vand;

Hist Bønder i Kro og Kippe,
Madonna i Bethlehems Stald,
Skibbrudne paa øde Klippe,
Adams og Evas Fald;

Her Egne med svævende Skyer,
Med Skove ved Søens Speil,
Med længselsfjerne Vuer,
Og Skibe for fulde Seil;

I Rammer, der prægtigt lued,
Den levende, døde Natur
Saa tankevækkende skued
Her ned fra Væg og Muur.

Dog han, som den fremtrylled,
Som i en Glorie klar
Sin Elskværdighed afhylled,
Det skjønneste Billed var.

I den folderige Blouse
Hans Holdning er fri og kjæk;
Smukt Lokkerne sig kruse
Om Pandens ædle Træk.

I Stolen, paa en Forhøining,
Let henslængt, hviler Hun,
Med blød og smidig Bøining,
Med Smiil paa Kind og Mund.

Og det dristige Maler-Øie
Sig drukned i hendes Blik,
Det fulgte skarpt og nøie,
Hvor Skjønheds-Linien gik.

Og mens hans Farver male,
Hvad Øiet suger ind,
Aabner den hulde Tale
Livligt Sind for Sind.

Men Farverne bleve matte
Mod Ordets Luepragt - 
Han Malerstokken satte,
Paletten bort blev lagt.

Lidt efter lidt sig dæmped
Stemmens bevægede Klang,
Og Ordet sagte kjæmped
Og standsed paa sin Gang.

Sig Tanken henrykt svinged,
Mens ei de tænkte paa,
At Tiden var bevinget,
Og, at hun skulde gaae! - 

Men hist paa Gadens Stene
Gik han med langsomt Fjed
Frem og tilbage - alene
Med sig og sin Kjærlighed.

Det mørkned - begyndte at regne,
Mens længe han vandred om;
Hendes Øine var lidt forlegne,
Da endelig hun kom.

I:winther2002062319
T:Paa Reisen
F:Her bruser Eisacks Vande
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde

Her bruser Eisacks Vande
I dybe Klippeseng;
Stolt seer fra Fjeldets Pande
Borgen saa mørk og streng;

Som en nybygt Svalerede
Den, klinet til Klippens Bryst,
Tungsindig seer dernede
Paa Dalens vaarlige Lyst.

Valnødtræer og Hasler
Grønnes i Dal, paa Fjeld,
Hvert Øieblik der rasler
Fra Høiden et Kildevæld.

Hvor Bjergveien sig slynger,
Hugget i Klippens Barm,
Tyroleren gaaer og synger
Med Øxen i sin Arm.

Sødt Solens Straaler milde
Vække af Nattens Ro;
Tæt ved en rislende Kilde
Hæver sig hist en Kro.

Der stige just de Trende
Fra Reisevognen ned; 
Og det var Ham og Hende
Og den unge Maler med.

De vandre jævnt og fryde
Sig ved den rige Natur,
Mens Hestene Havren nyde
Under det lave Skuur.

Han foran gaaer og taler
Med sig og med sin Sorg;
Hun og den unge Maler
Betragte den stolte Borg.

Med Eet Han lytter, standser,
Som vakt ved Kildens Kald, 
Der ud fra Graniten dandser
Liig det klareste Krystal.

Veemodigt stemt og blidere,
Om Hjertet øm og blød,
Han sætter Foden videre
Og stirrer i Dalens Skjød.

Han vender sig, - da skuer
Han i Morgensolens Ild
Under Fjeldvæggens Buer
Det yndigste Skuespil!

Af begge Hænders blide,
Blegrøde Alabast
Havde Hun - Side ved Side - 
Dannet et Bæger i Hast;

Og smilende, i Skaalen,
Meer kostbar end pruden Guld,
Hun lod forsigtigt Straalen
Risle, til den var fuld.

Den unge Kunstner ligger
Paa Knæ, paa mosklædt Steen;
Og af hendes Hænder drikker
Bjergkildens Nektar reen.

Og ømt hun sig mon bøie
Over den skjønne Mand;
I hendes svømmende Øie
Henrykt stirrede han!

Da træder Han til og raaber:
,,Var det mig reent omsonst,
Om ogsaa jeg nu haaber
En saadan Hebes Gunst?''

Men hun sig hurtigt fatter!
,,See, jeg har et Bæger kjøbt,''
Hun svarede ham med Latter,
,,Just som det gamle støbt!''

Et Øieblik han dvæled,
Utaalmodig vented hun;
Han hvisked, idet han knæled,
Med bleg og skjælvende Mund:

,,Af dette Bæger drikke
Skal Ingen - selv ei du!
Og saae du, Elskte! ikke,
Det blev jo brudt itu?

Hvis nogen Anden rører
Ved min Haand med sin Mund,
Da mere jeg ham tilhører,
End dig i denne Stund.

Nei, Ingen skal Bægret tømme,
Og Ingen skal røre mig!
Jeg vaagen og i Drømme
Vil ene tilhøre dig!''

Men hun: ,,Min Ven! du spadser!
Jeg dig - kun dig har kjær!
Glem dog de fade Phraser,
Og tøm mit Bæger her!''

Med Vellyst suged Hans Læber,
Og Stemmen sagte lød:
,,Jeg veed det nu, det dræber,
Men Lykken er i min Død!''

Nu rask med mig til Spidsen,
Vandfaldet bør vi see!
Det skyder sig brat fra Issen
Ned fra Gletschernes Snee!''

Foran dem snelt han iled,
Som berust  han svang sin Hat;
De To medlidende smiled
Og fulgte til Fjeldets Krat.

Men da didop de naaede,
Hvor Øiet ustandset seer,
Da var det dem en Gaade - 
Han var der ikke meer!

De troede først han spøgte,
Skjult i en Hules Gjem,
De raabte, loe og søgte - 
Men Echo kun svarede dem.

Hvor Faldets melkehvide
Fraade i Dybet foer,
Paa Skræntens slibrige Side
Fandt de hans sidste Spor.

I:winther2002062320
T:Paa Herregaarden
F:Ned rasled de visne Blade
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde

Ned rasled de visne Blade,
Violette, gule, graae;
I Søens mørkeblaae Flade  
Sig Himlen veemodig saae.

Markerne vare saa øde,
I Skoven Taushed og Fred;
Mat Solens Straaler fløde
Gjennem blege Løvværk ned.

I Parkens krumme Gange
To Damer langsomt gik;
De dvæled, som skye og bange,
Med sorgomsløret Blik.

Den Yngre førte i Lunden
Den Ældre, venligt og smukt;
Men falmet var Kinden og Munden,
Og Øiets Ild var slukt.

Og som de gik langs Hegnet,
Den sorte Sørgedragt
Saa underligt sig tegned
Paa Løvets brogede Pragt.

I deres Ansigt malet
En hemmelig Smerte stod;
Tidt Læben vilde talet,
Men ei den havde Mod.

Tidt var det, som de standsed,
Men havde dog ingen Ro;
Som det, den Ene sandsed,
Bevæged dem begge To.

Og ved den klare Kilde,
Der lige vever og glad
Lod sin Perlestraale trille
Nu over det visne Blad;

Der stod de, og eet Billed
Sig maled for Begges Sind;
Som nylig her opstillet,
Det traadte i Tanken ind.

,,Her var det!'' sukked den Gamle;
Men Hun til Panden bar
Sin Haand, for Mindet at samle:
,,Ja - her - ja, her det var!''


H2:

                
I:winther2002062321
T:Den Fattige og den Rige
U:Efter Grimms Kinder- u. Hausmärchen
F:Engang i længst forsvunden Tid
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde


Engang i længst forsvunden Tid,
Da Herren vandred hid og did
Fra Øst til Vest, fra Syd til Nord
Blandt sine Børn paa denne Jord,
At see, om alt var rigtig fat,
Han kom en Aften træt og mat,
Da Solens sidste Lysning svandt,
Just til en By. Dog her han fandt
Ei noget Vertshuus eller Kro,
Som kunde skjenke Ly og Ro.
Han standsede sit Fjed. Da saae
Til Høire han ved Veien staae
En Gaard af Grundmuur, lang og høi,
Med store Vindver, Trappe, Fløi;
Til Venstre, ligefor, der laae
En lille Hytte, skjæv og graa.
Vorherre tænkte: ,,Manden hist
Har meget Gods, han nægter vist
En mødig Vandrer ei et Skjul
Mod Nattens Kuld, lidt Brød og Suul.''
Han steeg ad Trappen op i Mag,
Og tog i Klokkens Stræng et Tag; - 
Da kom den rige Mand for Dag,
Men aabnede sit Vindve blot
Paa Klem og spurgte tvær: ,,Hvad Godt?''
Vorherre svared: ,,Nægt mig ei,
Som vandret har saa lang en Vei,
Et roligt Leiested i Nat, -
Jeg er saa mødig og saa mat!''
Da maalte ham fra Top til Taa
Den rige Mand, og da han saae,
Han havde simple Klæder paa, -
Thi Koften var kun grov og graa, - 
Han svared flux: ,,Kun slet tilpas
Du kommer her! Jeg har ei Plads;
Min store Sal er nys forgyldt,
Og mine andre Kamre fyldt
Med Uld og Korn og andet Gods, -
Der er ei Leilighed hos os
For Gjæster af et saadant Slags!''
Da vendte Gud ham Ryggen strax, -
Og flyttede sin trætte Fod
Til Hytten, som ved Veien stod.
Dens Væg var Leer, dens Tag var Straa,
Men Storkens Rede laae derpaa;
Thi Storken vil saa gjerne boe,
Hvor der er huuslig Fred og Ro.
Og næppe fik han banket, før
Den Fattige kom til sin Dør,
Og tog imod ham med et Nik,
Et Haandtryk og et venligt Blik:
,,See, Natten er saa kold og sort,
Du faaer ei Lov at vandre bort,
Det sildig er, kom, sæt dig hen
Ved Ilden her, saa kan igjen
I Morgen du med trøstigt Sind
Gaae videre; - kom nu kun ind!''
Ham Konen rakte Haanden frem,
Og bød: ,,Velkommen i vort Hjem!''
Da satte sig Vorherre fro
I Stuen hos de fromme To,
Og sagde: ,,Tak! jeg bliver her.''
Og taus han saae paa deres Færd.
Mens Manden sad, til Tidsfordriv,
Og skar en Træsko med sin Kniv,
Hans Kone Melk fra Hylden tog,
Og langsomt den i Gryden slog,
Og da den kogte, rørte hun
Med sikkert Maal i Grydens Mund
De fede Gryn. Hun var ei seen,
Men bredte Dugen hvid og reen,
Og satte saa den varme Grød
Paa Bordet, samt lidt Øl og Brød.
Om Fadet alle Tre nu sad,
Og hvert et Sind var stille glad;
Thi nøisom Fromheds rige Magt
Har tidt Velsignelse nedlagt
I Støvets nok saa ringe Kaar; - 
Den om en bedre Fremtid spaaer!
Da nu de havde drukket, spiist,
Og Himlen for dens Gave priist,
Tog Konen bort sit Fad, sin Dug,
Og hvisked til sin Mand i Smug:
,,Hør, kjære Mand! jeg tænker paa,
Jeg reder os en Seng af Straa
I Krogen hist; den Vandringsmand
Vel i vor Seng da hvile kan, -
Thi han er træt, og gammel til!''
Da svared Manden: ,,Som du vil!''
Og det blev seent og Sengetid,
Da sagde han ,,Kom, Kjære! hid, 
Her i vor Seng du hvile blødt,
Og qvæge dine Lemmer sødt
Med Søvn, at du ved Morgengry
Begynde kan din Gang paany!''
Vorherre svared: ,,Kjære! nei,
Din Seng jeg dig berøver ei,
Du trænger selv til Hvile jo!''
Men Manden lod ham ingen Ro,
Før han gav efter; og de To
Sig lagde glad paa Straaet ned.
Men Søvnen blid og venlig gleed
Paa Øiet og i deres Bryst,
Og snart var Alting taus og tyst.
    Men aarle end, før det blev lyst,
Stod Konen op, slog flittig Ild,
Og lagde tørre Spaaner til,
Og laved, som hun kunde bedst,
En Davre for den gamle Gjæst.
Saa stod han op, fik Mad og drak,
Og trykked deres Haand til Tak,
Og vilde gaae; dog vendte han
Sig venligt først til Hyttens Mand 
Og sagde: ,,See, du har mig klart
Dit Hjertes Indre aabenbart;
Jeg saae, Barmhjertighedens Raad
Bar Frugter i din fromme Daad;
Thi giver jeg dig Ønsker tre, 
Og hvad du ønsker, det skal skee!''
Forundret Manden paa ham saae,
Men svared glad: ,,Ifald jeg maa,
Jeg intet bedre Ønske veed
End først en evig Salighed,
Saa Sundhed og nødtørftigt Brød
For os to Gamle til vor Død.
Vi er tilfredse, som du seer, - 
Jeg intet veed at ønske meer!''
,,Men,'' gjentog da Vorherre, ,,du
Har glemt eet Ønske dog endnu.
See her din Hytte, skjæv og vind,
Hveranden Rude er jo blind,
Den skjenker dig kun sparsomt Ly, - 
Hvad om jeg bygged dig en ny?''
,,Jeg siger Tak,'' var Mandens Ord,
,,Det var ei galt, ifald du troer,
At det gaaer an!'' - Som sagt, saa skeet!
Et lystigt Underværk blev seet;
Hver Stolpe, krum, sig reiste rank,
Hver brusten Rude blev saa blank.
Straataget blev med Teglsteen takt,
Leergulvet smukt med Fjæle lagt,
Det gamle Boskab reent omstøbt;
Som var det nyligt gjort og kjøbt,
Det glinsed kjønt i Morgensol;
Men kun den gamle Lænestol,
Vorherre havde siddet paa,
End paa sin gamle Plads man saae.
Endnu med taus Forundring stod
De Gamle, da han dem forlod
Og vandred over Mark og Vang,
Mens Morgenlærken muntert sang.
   Det var nu blevet høilys Dag;
Den Rige laae med Velbehag
Og hvilede sin ene Arm
Paa Puden i sit Vindves Karm,
Med broget Slobrok om sin Krop,
Og drak af den forgyldte Kop
Sit Theevand og sin Kaffe sød
Med Tvebak eller Sukkerbrød.
Og mens han nød den varme Drik,
Han kastede et flygtigt Blik
Didover, hvor det nye Huus
Var voxet af det gamles Gruus.
Da raabte med Forundring han:
,,Kom, Kone! kom og see! Hvordan
Mon det er gaaet til? I Nat
Ved et Mirakel er der sat
Istedet for den gamle Røn
En muret Bygning, ny og kjøn.
Aa, spring derover, du! og beed
Dem sige dig derom Beskeed!''
Da Konen løb, og kom igjen,
Og raabte høit: ,,Ak, kjære Ven!
Hvad har jeg hørt, hvad har jeg seet!
Hvad Underværk der dog er skeet!
Vor Gjenbo har mig saa fortalt:
I Aftes just, da Mørket faldt,
Og kjøligt blæste Nattens Vind,
Da kom en Vandrer til os ind.
Vi gav ham Huusly, Mad og Drik,
Og saa i Morges, før han gik,
Han gav til Løn os Ønsker tre,
At hvad vi ønsked, skulde skee.
Det Allerbedste, som jeg veed,
Han gav os, - evig Salighed,
Og Sundhed og nødtørftigt Brød
For os to Gamle til vor Død;
Og for vor usle Hytte her
Det smukke, nye Huus, du seer!''
   Men knap fik Konen sagt sit Ord,
Før Manden op af Stolen foer,
Og heftigt sig for Panden slog,
Og skreeg saa høit: ,,Jeg er et Drog!
Jeg dumme Nar! jeg Tossefaar!
Den Mand var først hos mig i Gaar;
Men ussel saae han ud, og saa
Jeg sagde nei, og lod ham gaae!''
,,Saa skynd dig,'' svared Konen, ,,da,
Han ei kan være langt herfra,
Og sæt dig paa din brune Hest ,
Og riid saa fort, som du kan bedst;
Du naaer ham nok, - og beed ham saa,
Om ei du ogsaa ønske maa!''
   Den Rige satte flux sig op
Paa Hesten, og i rask Galop,
Han naaede snart Vorherre, som
Kun langsomt frem ad Veien kom.
Den rige Mand var ganske snild,
Han talte da Vorherre til
Med søde, sledske Smigerord:
,,Jeg frygter sandelig, du troer,
At jeg af Ondskab i mit Sind
I Gaar ei strax dig lukked ind.
Jeg beder dig, vær ikke vred!
Ei var det af Vrangvillighed;
Jeg søgte til min Gadedør
En Nøgle først i Skabet; før
Jeg kunde ei faae aabnet den;
Jeg skyndte mig og kom igjen,
Men da var du alt borte, Ven!
Dog - dersom nu engang paany
Du gjæste vil vor lille By,
Saa gjør du mig en Ære stor,
Hvis i mit ringe Huus du boer!'' 
Vorherre svared: ,,Kommer jeg
Engang igjen, boer jeg hos dig!''
Den Rige nu, med krummet Ryg,
Saa lækker gjorde sig og myg,
Og sagde: ,,Ak, men vilde du
Tilstaae en lille Bøn endnu?
Min Gjenbo har mig Alting sagt
Om hine trende Ønskers Magt;
Aa, giv mig ogsaa slige tre!''
Vorherre svared: ,,Det kan skee!
Men bedre var det, hvis du ei
Dig voved paa saa farlig Vei!''
,,Ak, tro mig,'' var den Riges Svar,
,,Naar jeg dit faste Løfte har
At Alt opfyldes sikkert blot,
Skal jeg nok ønske klogt og godt!''
,,Saa rid,'' blev Herren ved, ,,kun hjem,
De Ønsker tre, nu har du dem,
Og næppe faaer du dem udtalt,
Saa skal de vorde opfyldt alt!''
   Nu var den Rige glad, min Tro!
Han vendte Hesten om og loe,
Han spored den med Støvlens Hæl,
Og sagde næppe: ,,Tak! Farvel!''
Saa lod han Hesten langsomt gaae
For ret at speculere paa, 
Med mange Planer i sin Hu,
Hvad godt han skulde ønske nu. 
Men da han reed kun Fod for Fod,
Og løst han Tøilen hænge lod,
Slog Hesten tidt med Nakken op,
Og rystende sin varme Krop
Den snubled over Stok og Steen,
Og sank i Huller med sit Been;
Det var den rige Mand til Meen,
At den forstyrrede hans Sind,
Saa intet Ønske faldt ham ind;
Og ærgerlig han skreeg: ,,Gid du
Din Hals maa knække!'' - I et Nu
Faldt Hesten om paa Veien der,
Og rørte ei en Muskel meer.
Det Ønske snart han opfyldt saae!
Der stod han flau og saae derpaa;
Men tænkte dog: ,,Aa hvad! Lad gaae!
To Ønsker har jeg end; med dem
Jeg kommer vel i Verden frem.
Min Sadel og mit Bidsel dog
Jeg vil ei miste!'' - Og han tog
Og spændte Alt af Hestens Krop
Og læssed det paa Nakken op,
(Thi gjerrig var den rige Mand!)
Og langsomt hjemad vandred han
Igjennem Veiens dybe Sand,
Mens Middagssolens hede Brand
Ved Sadeltøiets tunge Tryk
Lod Sveden strømme paa hans Ryg.
Da piinte han sig ret med Klem
At faae et dygtigt Ønske frem,
Men naar ham eet i Sinde faldt,
For ringe tyktes ham dog Alt.
Og som det nu saa ofte gaaer,
Een Tanke let den anden naaer,
Saa kom han til at tænke blot:
,,Min Kone! - ja, hun har det godt!''
Det ærgred ham, at nu hun sad
Maaskee ved Viin og Middagsmad,
Imens han selv var heed og træt;
Og før han det betænkte ret,
Han fused ud med disse Ord:
,,Nu sidder hun ved dækket Bord
I Skygge mageligt, den Sjæl,
Mens jeg maa slæbe mig ihjel;
Gid hun paa Sadlen sad og reed
Og ikke kunde slippe ned!''
Men knap var dette Ord udsagt,
Før Sadlen og ved Ønskets Magt
Forsvandt, og Sagen blev ham klar,
Det andet Ønske opfyldt var!
Da blev han først om Øret heed;
Han løb trods Sol og Støv og Sveed,
For hjemme ret i Eensomhed
At tænke noget Stort og Smukt, - 
Det allersidste Ønskes Frugt.
Men Skjebnen kommer tidt paatvert,
Tidt gjør man Regning uden Vert;
Saa gik det her den rige Mand.
Thi næppe kom til Byen han,
Før udenfor sit Huus han saae
En Flok med Støi og Latter staae,
Paa Kjelderskuret Drenge laae,
Og næsviist ind i Stuen saae.
Han styrted ind; - der laae et Huus!
Han nær var blevet reent confuus,
Og vidste ei hvordan? og hvad?
   Paa Sadlen midt i Stuen sad
Hans stakkels Kone strunk og reed,
Og kunde ikke slippe ned;
Hun sprællede med Been og Arm,
Og græd og skreeg og gjorde Larm,
Og rundtom stod hans Folk og loe.
Da raabte han: ,,Jeg kommer jo!
Giv dig tilfreds, min søde Moer!
Det koster mig jo kun eet Ord;
Bliv siddende og vær mig huld,
Jeg skaffer dig al Verdens Guld, - 
Bliv siddende, og du skal faae
Alt Godt og Smukt, du peger paa!''
Men Konen skreeg: ,,Kun lidet kjær
Mig hele Verdens Rigdom er,
Naar jeg paa Sadlen sidder her.
Du har mig ønsket op paa den,
Nu maa du ønske om igjen!''
Det hjalp ham ei, han bad og svoer,
Hun hørte ikke paa hans Ord,
Hun lod ham ingen Ro og Rist,
Saa lystre maatte han tilsidst,
Og knap hans tredje Ønske lød,
Blev Konen udløst af sin Nød.
Der stod han som en ussel Nar;
Alt, hvad han havde vundet, var
Kun Sorg og Møie og til Rest
End Tabet af sin gode Hest.
   Den fromme Gjenbo og hans Viv
Henleved et velsignet Liv
I Sundhed, med nødtørftigt Brød;
Og at de gjennem deres Død
Indgik i Himlens Helligdom,
Det kan der ikke tvivles om.



                
I:winther2002062322
T:Den rige Frøken
F:Det var just en St. Hansdag
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde

Det var just en St. Hansdag
I Skiemminge By;
De Aftensangs Klokker
Høit dirred imod Sky;
Og Folk gik fra Kirke
Saa stille og froe,
Som over dem den hvælvede,
Den lyseblaae Bro.

Der vandred blandt de Glade
En Ungersvend tyst,
Og lod sit Hoved hænge
Heel tungt paa sit Bryst,
Som lytted han til Sorgen,
Der havde taget Bo
Derinde, og lod ham
Hverken Rist eller Ro.

Nys stod han paa Trefoldighed
Hos ham ved høien Mast,
Og blæste kjæk Trompeten,
Mens Gothens Hjerne brast.
Nu var han atter hjemme
Paa den saftgrønne Ø,
Og havde sig trolovet
Den væneste Mø.

Med Saug og Høvl han sysled,
Men var endnu kun Svend!
Og det var netop Knuden - 
Hvad kunde løse den?
Skjøndt det gav fiint i Skjeppen,
I sin Fritid ung Frands
Hjalp Stadsmusikanten
I Kirken og til Dands.

Hist blæste han til Psalmer,
Og her til en Svingom;
Hans Valdhorn hørtes gjerne,
I hvor det saa kom.
Det fulgte lige villigt
Med sin smeltende Klang,
Naar gamle Qvinder sukked,
Og naar Ungmøer sang.

Han høvled og han blæste - 
Men lige vidt det drev,
Skjøndt Pigen tog ham gjerne
Foruden Pas og Brev.
Men hvad kan sligt vel hjælpe,
Naar Fatter ikke vil?
Et Borgerbrev var Skatten,
Hans hele Hu stod til.

Nu kom han just fra Kirken
Og vilde afsted
Til Herregaarden hisset
Paa Søens grønne Bred.
Der skulde han nu blæse
Den Sommernat saa lang,
Imens hans Hjerte banked
Og Bryllupsgjester sprang.

Med Valdhorn under Armen
Og Hatten lidt paa Kant,
I børstet Kistekjole
Gik han nok saa galant.
Fra mangt et Vindve titted
To skjelmske Øine ud,
Som tænkte: ,,Han er nydelig,
Det veed den søde Gud!''

Men nær ved Vesterport
Han sagtnede sit Skridt;
Han skottede til Siden
Og rømmede sig lidt.
Da aabned sig et Vindve
I Huset brat,
Hvor over Døren dingled
En galloneret Hat.

Der vinked ham en Haand,
Der straaled ham et Blik,
Som fra to kjære Stjerner 
Saa venligt fremgik;
Der smilede to Læber,
Og fra det unge Bryst,
Som svulmed under Silken,
Klang den sølvklare Røst:

,,Men Frands! hvor er det fat?
Hvad tænker du dog paa?
Vil uden et Farvel
Du saadan fra mig gaae?
Nu Fatter spiller Kegler,
Kun Moder sidder her, - 
Hun seer det jo saa gjerne,
Vi har hinanden kjær!''

Han traadte hen til Vindvet
Og greb den Haand saa hvid;
Han trykked den til Munden
En langsommelig Tid.
Og da han vel var færdig,
Med Haand paa Hjertet lagt: 
,,Min Edel! min Fæstemø!''
Var Alt, hvad han fik sagt.

Da smilede Pigen
Alt med sin Mund saa rød:
,,Lad være, Frands! at sørge!
I al vor Sorg og Nød
Vorherre nok vil hjælpe!
Har jeg da mere Mod,
End du, som for din Konge
Har vovet Liv og Blod?

Gak trøstig ud og blæs
For Brud og Brudgom hist;
Snart skal vi ogsaa dandse,
Det troer jeg forvist.
Vi Arm i Arm skal vandre, - 
Er du saa rigtig glad?
Naar du har mig i Favn,
Og vi aldrig skilles ad!''

,,Men hør!'' blev Edel ved
Med en Mine snild og fiin.
,,Du kommer just paa Veien
Forbi den Borgruin,
Som ligger tæt ved Søen,
Med Krat og Mos begroet,
Der, hvor den rige Frøken
I fordums Tid har boet.

Da kneised stolt i Skoven
Hendes taarnede Gaard;
Paa Marker og i Enge
Der vrimled Qvæg og Faar;
Smukt pranged hver en Hylde
Af Sølvkander fuld;
I Kisterne var Linned,
I Kasserne var Guld.

Aarvaagen som en Drage
Hun ruged paa sin Skat,
Og tælled sine Skillinger
Ved Dag og ved Nat;
Men ikke selv en Hvid hun
Af Medynk slap løs
I Stodderens Pose, naar
Ved hendes Port han frøs.

Fra Øster og fra Vester kom
Saa mangen Ridder prud
At føre hjem den Skjønne
Til sin Borg som Brud;
Men aldrig blev hun fæstet;
Thi ei med nogen Mand 
Hun vilde skifte Gods
Eller bytte Jomfrustand.

Men da hun saa var død, 
Gud veed, hvorhen hun kom!
Nu maa for Sjælens Frelse
Hun endnu vandre om
Ved Borgens sjunkne Mure
Hver evige Nat,
Indtil med Fattigfolk
Hun har skiftet sin Skat.

Min Moder selv har sagt mig,
At mangt et fattigt Par
Med en kjøn lille Skilling
Hun udstyret har.
Maaskee hun kunde hjælpe - 
Hvad mener du, min Dreng?
Til at brede vor Dug
Og rede vor Seng!''

,,Ak, dril mig ikke, Edel!
Hvo troer vel nu paa Sligt?
Dog jeg skal ei forsømme
Den ringe Christenpligt
At gjøre Bøn for Sjælen, - 
Jeg tænker da ved mig:
Gud give, hun var salig,
Og jeg lidt mere riig.'' 

Men Edel taug og greb
Med sine Hænder om hans Bart,
Og trykked to, tre Kys
Paa hans Mund i en Fart:
,,Der har du Reisepenge,
Lad see, min Hjerteven!
Du bringer mig med Renter
Min Kapital igjen!''

Saa skjød hun ham tilbage
Og smækked Vindvet i;
Og han gik ud af Byen
Hen ad den smalle Sti,
Langs Søen, forbi Muren
Med Krat og Mos begroet,
Der hvor i fordums Dage
Hiin Frøken havde boet.

Paa Herregaarden sad han,
Tungsindig som han var,
Mens Bryllupsgjæster svang sig
Omkring det unge Par.
Med sine Kammerater
Til første Hanegal
Han fyldte op med Toner
Den store Riddersal.

I blanke Sølvpokaler
De Tjenere bar frem
Den spanske Viin, som dufted
Og vinkede dem;
Men Frands ved hver en Draabe,
Som over Tungen gleed,
Paa liden Edel tænkte
Med meer Veemodighed.

Tilsidst da alle Gjæster,
Samt Spillemand og Stræng
Og Brudefolk var trætte
Og gjerne søgte Seng,
Gik og de Musikanter
Langs Søen, gjennem Skov,
Hvor end i deres Reder
De smaa Fugle sov.

Men da de kom til Muren
Med Krat og Mos begroet,
Der hvor i fordums Dage
Hiin Frøken havde boet,
En lille Stund de hviled,
Og hørte tause paa,
Hvor Søens Vover sagte
Mod Bredden monne gaae.

Da hvisked ung Frands:
,,Nei, hør dog nu engang!
Lad os den Frøken hilse
Her med en Morgensang.
Hun skal jo bo histinde;
Maaskee hun komme vil,
Og Spillemands Penge
Hun da skjenker os til.''

En høihellig Psalme
De strax da stemmed i;
Ud bredte sig i Skoven
Den søde Harmonie.
Det klang som Engle-Vingeslag,
Som Trøst og som Haab,
Som Forbarmelse og Naade
Efter Smertens bittre Daab.

Men knap var sidste Tone
Hensmeltet og død,
Saa traadte ud en Skikkelse
Af Nattens sorte Skjød.
Det var en Qvinde, høi og rank,
Hun kom med sagte Trin,
I gammeldags Kjortel
Og om Panden hvide Liin.

Dybt neied hun for Alle,
Som de nu stod paa Rad,
Og rakte hver en Rosengreen
Med duftende Blad.
Dybt neied hun mod Jorden
Og som en Taage svandt; - 
De Spillemænds Tunger
Forfærdelsen bandt. - 

Med Eet gav sig den ældste
Trompeter til at lee:
,,Hun tog os kjønt ved Næsen,
Det var jo let at see.
Ja vist! En deilig Frøken!
En Bondetøs det var,
Som tidligt skulde malke
Og nu holdt os for Nar!''

Han smed sin Green og spytted
Ad Murens brune Steen;
Saa gjorde og de Andre
Og slængte hver sin Green.
Men Frands stod hensjunken,
Og medens Flokken drev
Ad Stien hen langs Søen,
Han end tilbage blev.

Ret som i dybe Tanker
Han bukked sig tilsidst
Og sanked op med Omhu
Hver lille Green og Qvist;
Han drømmende, alene
Gik sagte gjennem Skov,
Han drømmende derhjemme
Sig lagde og sov.

Men Drømmene ham fulgte
I Søvne, som han laae:
I Kirken først for Alteret
Med Edel han sig saae.
Saa sad han i en Stue,
I den venligste Kreds;
Af Drenge og af Piger
Var der vistnok en Snees;

Han var til Reisegilde,
Med Musik og med Dands,
Og Huset var hans eget,
Hvor der var heiset Krands;
Tilsidst han som Raadmand
Paa Byens Raadhuus saae 
Sig selv i sorten Kappe 
Og med Pibekrave paa.

Da vaagned han og dækked
Sit Øie med sin Arm;
Et Veemodssuk sig stjal
Fra hans bankende Barm;
Dog næppe fik han seet sig
I Stuen ret omkring,
Saa foer han ud af Sengen
Med et Skrig, i et Spring.

Hvor han de Rosengrene
I Mørke havde lagt,
Der laae de, men afklædte
Deres duftende Pragt;
Men under dem, der straaled
Hans Lykkesol saa rød:
Med blanke Rosenobler
Var Gulvet heelt bestrøet.

Med blussende Kinder
Og bankende Bryst
Han takkede Vorherre,
Og sankede sin Høst;
Og da han havde gjemt 
Hvert gyldent Rosenblad,
Han tænkte: ,,Naa, Edel!
Hvor hun vil blive glad!'' - 

 - En Morgenstund det banked
Paa Hattemagrens Bod;
To statelige Borgermænd
I Stuen fremstod.
For Mester Frands de beiled
Til Jomfruen da,
Og Fatter raabte: ,,Gjerne!''
Men Edel hvisked: ,,Ja!''

Nu havde Sagen faaet
En Omskiftelse brat:
Den Hattemager selv
Tog af for Frands sin Hat;
Og Frands han bar sit Hoved
Meer freidig og kry;
Men Pigen - hun var blevet
Undseelig og bly.

Da saa med Faer og Moer
Alt var klappet og klart,
Det lysteligste Bryllup
Blev feiret i en Fart;
Og Farten gjennem Livet
Den blev dem let og fro,
Indtil dem Herren kaldte
Til Evighedens Bo.

I Kirken, tæt ved Choet
Imellem Tavler fleer
Et prægtigt Epitaph
Paa Muren end man seer;
Der stande de, afskildrede
Alt efter gammel Skik,
Med foldede Hænder
Og andægtige Blik:

Han i sin Raadmands-Kappe
Og Pibekrave fiin;
Hun sort i Silkekjole
Med klare Hovedliin!
Til Høire og til Venstre
I streng Symmetrie
Staae Sønner og Døttre,
I hver Række ti.

                
I:winther2002062323
T:En Lykkelig
F:Det var en Julinat, hvis Duft
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde


                   I.

Det var en Julinat, hvis Duft
Og Varme fyldte Jord og Luft.
Veemodig alle Stjerner saae
Til Blomsterne, som stille laae
I Blund ved Jordens Moderbryst
Og drømte sødt om Dagens Lyst.
Guldsolen stod i Løvens Tegn,
Som hersked i den Himlens Egn,
Hvor rige Stjerner denne Nat
Sig festligt havde Stævne sat,
For hemmeligt, i enig Pagt 
At øve deres sjeldne Magt.
Ved Sundets Bred hver Bølge sov;
Den brune Hjort i dunkle Skov
Med sine Takker henad Ryg
I Græsset laae hos Hinden tryg.
Selv i den store, lumre By
Indslumret var alt Brag og Gny;
Den Syges Lys, halv Ild, halv Damp,
Med Livet streed den sidste Kamp.
Men i et snevert Stræde hist,
Høit under Taget, paa en Qvist,
I et forfaldent, gammelt Huus,
Der tindred end et rødligt Blus,
Mens af og til fra Vindvet sneeg
Sig let en blaalig Røg, der steeg
Og svandt, som Tanken svinder, naar
Det første Aftenblund man faaer.


                      II.

Der oppe i det snevre Rum
En Olding sad nedbøiet, krum,
Huulbrystet, mager, bleeg og stum.
Hans tynde Haar var hvidt som Snee;
Paa Munden var det let at see,
Den aldrig havde lært at lee.
I Pandens dybe Runeskrift
Ei læstes nogen stor Bedrift;
Men - var det Længsel, høi og kjæk?
Var det en Attraa, fuul og fræk,
Der pløied disse sære Træk?
Det saaes ei klart; thi som et Slør
Var vævet for hans Aasyns Dør.
Dybt Øiet laae bag Brynets Krands,
Men tindred der med mægtig Glands;
Man af dets Flamme, skarp og stærk,
Vel aned det uhyre Værk,
Der som en Ixionisk Ring
Fik sat hans indre Liv i Sving.
Paa Gulvet stod med Ild og Kul
En lille Ovn, foran hvis Hul
Han sad med Pusteren, og lod
Den Digel, som paa Ilden stod,
I Heden glødes rød som Blod,
Ja, hvid som Iis, imens han snart
Med Tangen snapped i en Fart
Saa hist, saa her en Ting og smeed
I Diglens slugne Gab den ned;
Og snart fra Hylden hist i Krog
Sig hented mangen støvet Bog.
Paa Tal, paa sære Tegn og Skrift
Han Øie stirrede saa stivt,
Saa længselsfuldt, som hist i Sand
Kamelen speider efter Vand,
Som Synden efter Naadens Drik,
Som Manden efter Qvindens Blik.
Paa Stolen sank han atter ned,
Men rastløs midt i stille Fred
Han saae paa Diglens hede Skaal
Med jernfast Villie og Taal,
Som vented evigt han et Maal.


                  III.

Hvad var han før? - Saa reen og smuk
En Yngling, hvem en Moders Suk
Og Faderstoltheds Smiil fik sendt
Fra Hjemmet i det Element,
Som kaldes Livet, der at faae
Fuldendt, hvad de begyndte paa.
Han var saa livlig, kjæk og from,
Og hvor hans Fod saa sværmed om,
Var venligt Haandtryk, yndigt Blik
Og Smiil den Velkomst, som han fik.
Som Verden aaben for ham stod,
Saa hver en Sjæl sig ham oplod;
Og Rosens Duft og Druens Glød
Blev budet ham som dagligt Brød.
Til ædelt Liv blev vakt hans Aand,
Hans Blik blev klaret, Kunstens Haand
Ham førte mod en Hæderskrands,
Der huldt ham vinked med sin Glands.
Og det, det mest af Alt formaaer,
Saalænge Verdens Grundvold staaer,
At binde fast til Gud og Pligt,
At gjøre Livet til et Digt,
Saa rigt som reent, saa skjønt som sandt, - 
En Qvindes Kjærlighed han vandt.
Skjøndt ingen sluttet Pagt ham bandt,
Han var i Tanken dog ei fri,
Men fandt sin Salighed deri.
Og det var netop paa det Punkt,
Da Elskovs Blomster, frisk og ungt,
Fra Himlen fik det første Bud
Og var just ved at springe ud,
Da - - dog endnu et Blik derpaa - 
Et venligt Billed end - og saa -


                  IV.

Høit stod en Skov paa Søens Bred,
Paa Skrænten laae et landligt Sted.
De slanke Piller Taget bar,
Og med de store, blanke Glar
Det skued over Sø og Mark,
Omduftet af en Blomsterpark.
Let Taagen over Søen laae
Og Morgenhimlen dæmred graa;
Men Lysekronens røde Blus
End straaled fra det muntre Huus,
Hvor der til lystig Sommerdands
Var samlet just en yndig Krands
At Ungdom, Skjønhed, som ei let
Af Jubel og af Dands blev mæt.
Det raske Buestrøg end klang,
Sødt blandet med Hoboens Sang,
Og Paukens dumpe, faste Takt
Udøved end sin Tryllemagt,
Saa midt i Klang og munter Støi
End Par og Par i Salen fløi;
End perled Druens varme Blod,
Og Gaarden fuld af Vogne stod.
Men ude paa Balconen sad,
Beskygget af Orangens Blad
Og Laurens fyldig-brede Qvist,
Der stod i Vaser her og hist,
En Dame, ung og rank og veeg,
Med Kinden som Jasminen bleeg.
Til Stolens Bolster læned hun
Sin Nakkes Fletning, dunkelbruun, 
Mens Cachemirens bløde Spind
Den spæde Skabning hylled ind!
Og under Kjolens klare Bræm
Hun strakte ud og viste frem
Et yndigt Tvillingpar, de to
Smaabitte, atlaskhvide Sko.
Hun i en Rosenknops Carmin
Taus bladed med sin Finger fiin,
Som læste hun deri. Foran
Stod med sin Hat i Haanden han.
Til Pillen støttet, roligt, koldt
Med hendes Blik han Øie holdt.
De havde talt; nu Begge taug,
Men deres Tanker paa et Hav
Af Følelser omsværmed frit,
Og skiltes ad og mødtes tidt,
Som hid og did paa Dammen to
Libeller fare uden Ro.
De havde talt; men skjøndt hvert Ord
Henflagrede som Dandsens Chor,
Der med sin Rhythme, med sin Klang
Ledsagede dets lette Gang,
Det faldt dog tungt paa Guldets Viis,
Og haardt som Jern og koldt som Iis.
Det var en Afsked - uden Grund!
Det var maaskee et Lune kun?
En Grille, som det havde voldt?
Det klang ret spøgefuldt, men koldt.
Han var bestemt, han talte kort:
Han vilde bort, han maatte bort!
For evig? Nei, han kom igjen,
Naar Tiden havde veiret hen
Saa hiint, saa dette fra hans Vei, - 
Om Tingen selv han ymted ei.
Det lod, som han med sorgløs Aand
Gav slip paa dette fine Baand,
Som her ham holdt. Et raat Maaskee
Han gav til Lindring for den Vee,
Som vel han vidste, nu var vakt
I Qvindehjertets rige Schacht.
Han fjerned sig med høfligt Buk;
Men ingen Smerte, intet Suk
Lod ane, at i Haabets Blomst
Ham Spiren laae til Atterkomst.
Han sprang i Vognen, vugged blødt
Og drømte om en Fremtid sødt.
,,Hvad mægter ei en Villie stærk?''
Han tænkte: ,,med fuldbyrdet Værk
At sige - hvilken salig Fryd! - 
Til hende og mig selv: Nu nyd!''
Og dog forbi hans Øie gik
Hiint smertefulde Afskedsblik;
Og dog gjentoned i hans Bryst
Hiin sittrende og sagte Røst,
Hvormed hun hvisked sit Levvel!
Og levende stod for hans Sjæl,
Hvor nu paa Knæ hun havde lagt
Sig for sin Seng, i hviden Dragt,
Og der sin Kind i Puden dulgt
Af Hjertens Angst og Qval forfulgt,
At søge, ene der med Gud,
I Sukket Trøst og græde ud!
Hans Tanke roligt saae derpaa,
Og trøstigt lod han Hjertet slaae.
Han troede sig bevidst, at ei
Ham Letsind førte denne Vei.
Han stoled paa ved kraftig Taal
Engang at naae sit høie Maal.
Da skulde Sorg og Savn og Alt
Med Renter vorde rigt betalt;
Da kunde han - o, søde Fryd! - 
Tilraabe hende: Kom og nyd!
Den Tanke var det varme Lys,
Som dæmped Hjertets Febergys
Og fæsted Freden i hans Sind, - 
Og sødeligt han slumred ind.


                   V.

Hvo Eensomhed sig kaare vil,
Ham hjælper Verden snart dertil.
Som Taage svinder Verdens Flok,
Enhver har i sit Eget nok;
Og Attraction og Sympathie
Er Baand med liden Holdning i.
Her listed han sig bort, og brat
Han saae sin Plads igjen besat;
Hist, hvor man saae ham gjerne før,
Man aabned selv hans Flugt en Dør.
Han blev som Iis, og Vennens Fod
For evig kold hans Bo forlod;
Og snart han var saa ene der,
Som strandet Sømand paa et Skjær.
Det lykkedes! Han gjorde meer;
I Hjertets mest forborgne Krog,
Hvor Blodets bedste Aare slog,
Han fjæled hvert et Mindeblad,
Den lange, rige Perlerad
Af Dages, Timers Sorg og Fryd,
Sin Tankes Skat, sin Vandrings Pryd,
For dem engang at drage frem
Af deres stille Nattegjem.
Han laased for sit Mindes Grav
Og slængte Nøglen fjernt i Hav;
Og hvergang Tanken kom forbi
Hiin Dør, hermetisk lukket i,
Den flygted, skamfuld og beklemt,
Til Alt i Glemsels Dyb var gjemt.
Han var alene; men hans Aand
Var ikke fri! Ved magisk Baand
Den lænket fandt sig til eet Punkt,
Hvori dens Liv var evigt ungt.
For Verden, som han havde tabt,
Han havde sig en anden skabt.
Naar Skjønhed, Tanke, Poesie
Ham vinked med sit Trylleri;
Naar Kunstens Børn, naar Harpens Stræng,
Naar Luft og Hav og Skov og Eng
Ham lokkede med venligt Blik,
Med yndig Røst, hans Tanke gik
Til Hiint: ,,Engang - o, hvilken Fryd! - 
Jeg sige tør: ,,Nu hviil og nyd!'' - 
Han var alene. Villiestærk
Af rastløs Iver for sit Værk
Han hørte ikke Livets Kald,
Ei Tidens tunge Hammers Fald.
I Nattens Hvælving stod den Skrift,
Hvorpa hans Øie stirred stivt,
Og gamle Bøgers mugne Duft
Forfrisked ham som Vaarens Luft;
Og Smelte-Essens Lue heed
Var Solen, han sig varmed ved.
Tung var hans Id, men Styrkens Ord
Oplivende ham gjennemfoer:
,,Snart - snart min Idræt er forbi,
Da er jeg mægtig, riig og fri!'' - 
Naar Nytaars Morgenklokken slog,
Og Tusinder til Templet drog,
At sende Gud fra rørte Bryst
For Livet Tak og hente Trøst,
Hans Tanke var: ,,Ak, ja! engang
Jeg aabner og min Celle trang,
Og blander da min Jubelsang
Med disse Chor, som hisset lød,
Og priser Gud, indtil min Død!'' - 
Som Fjeld, med snebedækte Top,
Af Sol forgyldte dukke op
Fra Skyers dunkle Hav, og brat
Forsvinde i den sorte Nat,
Saa glimted Haab tidt frem og svandt,
Men i eet Ord nyt Mod han vandt:
,,Maaskee i Nat! maaskee i Dag!''
Og dobbelt slog hans Hjertes Slag.
Men denne Nat og Dag blev Aar,
Der meied bort hans Ungdoms Haar,
Der sendte Snee paa Issen ned,
Saa Kinden blegedes derved.
Hans Ryg blev krum, hans Blod blev koldt,
Med stivnet Haand han Tangen holdt
Og Pusteren; kun Øiets Ild
Gav Aanden evigt Tønder til.
En Slægt var voxet op og død,
En anden Slægt igjen var fød,
Han saae det ei; hans Blik var lukt
Og blindt for Livet og dets Flugt.
Saa stod han, som paa Klippetop,
Hvor ingen Lyd kan svæve op
Og ingen Duft fra Dalens Flor,
Men Taushed kun og Tomhed boer.
Sit eget Billed her han saae
Uhyre stort afspeilet paa
Den nære Sky. Med rædsom Lyst
Han i en Skygge fandt sin Trøst,
Til Dagens Stjerne sank, og Alt
Igjen i Nattens Mulm henfaldt.
Det var et Gjøglespil, en Dunst!
Som Sandhed straaled kun hans Kunst.


                 VI.

Det var en Julinat, hvis Duft
Og Varme fyldte Jord og Luft.
Guldsolen stod i Løvens Tegn,
Som hersked i den Himlens Egn,
Hvor rige Stjerner denne Nat
Sig havde festligt Stævne sat,
For hemmeligt, i enig Pagt
At øve deres sjeldne Magt.
Paa Hvalvet stod hans Stjerne rød,
Det var den Stund, da han blev fød.
Som Løvens Barn paa denne Jord
Han var udseet til Lykke stor.
Ved Tal, ved Tegn, ved Ildens Magt
Heel tidt han havde Grunden lagt
Til mangen Bygning, der var reist
Og havde stolt mod Himlen kneist;
Men kun et Pust - og Alt var Dunst!
Thi hver dybsindig Kløgt og Kunst,
Al snild Beregning var dog tom,
Han som i Blinde famled om,
Saa hver en Bygning fandtes huul.
Eet var der end, som laae i Skjul,
Som ei blev lært i nogen Bog,
Ei i Naturens Hjertekrog,
I Ord, i Urter eller Steen,
I Jorden mørk, i Luften reen,
I røden Ild, i tunge Hav, - 
Eet, som kun Lykken ene gav!
Eet, som den reiste Bygning bandt
Og fastned, saa den brat ei svandt,
Men herligt til sin Mesters Priis
Stod som et evigt Paradis,
Der bød ham ind til al den Lyst,
Som fryde kan et jordisk Bryst! - -
Her Lykken var sin Beiler tro;
Alt stod den ved hans stille Bo.
Den hemmelige Stund var nær,
Da han for alt sit Livs Besvær,
Erkjendt som Løvens ægte Søn,
Af Lykken skulde faae sin Løn. -
Ved Ovnen paa sin Stol han sad,
Hvor i halvhundred Aar i Rad
Urokket Lid han Dag og Nat
Til et Maaskee nu havde sat.
I Stolen mat tilbagelagt
Paa Diglen gav han nøie Agt;
Med Pusteren han af og til
Gjød Liv i Ovnens røde Ild,
Mens stundom Øiets Længselsblik
Ud af det aabne Vindve gik
Mod Himlens Hvælving, hvor han saae
I det uendelige Blaae
Sin Stjerne tindre klar og smuk.
Dybt Nattens Hjerte drog et Suk,
Og gjennem Luften dæmpet svang
Sig Midnatsklokkens første Klang.
Da sluktes Ovnens Flamme brat,
Tæt favned ham den stille Nat,
Og som dens sorte Teppe faldt,
Sig aabenbared en Gestalt.
Let hæved sig den spæde Krop
Af Diglens hede Munding op.
Med gyldne Lokkers kruste Pragt
Om Pande, Barm og Skuldre lagt,
Med Øiets Stjerne sapphirklar,
Med purpurlyse Vingepar,
Iført et skinnende Gevandt
Hun svæved - smiled - og forsvandt!
Det Chrysaliden var! - Kun eet
Secund hun dvæled; men i det
Var al den Salighed udtømt,
Som nogen Tanke sig fik drømt.
Hans Værk var endt! - Hans Sorg og Harm
Var veiret bort fra trætte Barm;
En Sum af Livets fulde Lyst
Var strømmet til hans aabne Bryst.
Hans Længsel stillet var, hvert Haab
Var signet i den gyldne Daab - 
Ved hendes søde Øiekast.
Det var hans Liv! - Hans Øine brast,
Mens Panden segned, og hans Blod
Blev koldt, og Hjertet stille stod.
     Men Dagens første Dæmring saae
Ham kold og stiv at sidde paa
Den gamle Stol. Den slidte Tang
End løst i visne Fingre hang.
Let Morgenvinden listed ind
Og vifted om hans blege Kind;
Ret som en Trøsterinde blid
Den leged med hans Lok saa hvid.
En Spurv, nyfigen, qvik og glad
Paa Ovnens kolde Hjørne sad.
Da man saae til, var Diglen fuld
Af puurt, uskjæmmet Jomfruguld;
Men Kunstens hemmelige Ord
Blev lagt med Mesteren i Jord.





                
I:winther2002062324
T:En Novelle
U:,,Det var i Aaret attenhundred og syv.''
U:Folkevise.  
F:Et Helved lued i mit Bryst
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde


                               I.

Et Helved lued i mit Bryst,
Og svundet var al Livets Lyst.
Fra Byen skyndte sig min Fod, -
Hvorhen? jeg ikke selv forstod,
Naar sikkert kun den bort mig bar,
Hvor Hun ei aanded, Hun ei var!
Paa Himlen graaned ingen Sky,
Og Luften hviled tung som Bly,
Saa Julisolens Straale blank
Ustandset paa min Isse sank.
Min Pande gløded og min Mund,
Min Kind var bleeg, og Øiet kun
Nedstirred tørt paa Veiens Sand;
Thi ak! den indre, dybe Brand
Lod ingen Taare fra sit Gjem
Til kjølig Lindring trænge frem,
Liig en Vulkan, der lumsk i Løn
Udtørrer Kilde, Sø og Brønd.
Men den usigelige Qval,
Der drog mig over Høi og Dal,
Al anden Bitterhed forjog,
Og kun for den mit Hjerte slog.


                       II.

Jeg styrted fort, jeg ænsed ei,
At svundet var den brede Vei,
At Brombærskud og Bregner tidt
Omhildede mit matte Skridt;
Og da mit Øie jeg oplod,
Midt i en vildsom Skov jeg stod.
Det hvalte Blaae var alt forladt
Af Solen, og den stille Nat
Med sagte Haand sit sorte Skrud
Lod synke over Rummet ud;
Men Stjerner tindred ei derpaa,
Thi, hvor mit Blik lidt Himmel saae,
En vældig, dunkel Masse laae,
Og Tordnen fra den tunge Sky
Udsendte sine fjerne Gnye.
En Susen gjennem Skoven gik,
Den voxede hvert Øieblik,
Den voxede - og Stormen snart
Sin Ganger sporede til Fart,
Mens Tordenskraldet Slag i Slag
Henrulled over Bøgens Tag.
Det bøied sig med Hviin og Brag,
Det aabned Vei for Regnens Flod,
Der styrted ned til Busk og Rod,
Og underligt de røde Lyn
Oplyste for mit vakte Syn
Paa Skovens Baggrund Skræk ved Skræk
Med gyselige, skarpe Træk.
Fortvivlet, syg og mat og bleeg
Jeg nærmed mig en mægtig Eeg,
Hvis gamle runkne Bul var huul - 
Der krøb jeg ind og laae i Skjul.
Paa tørre Trøske kasted jeg
Med Suk mit Hjertes Qval og mig,
Og mens Naturen, stærk og vild,
Opførte kjækt sit Skuespil,
I vaagen Drøm forbi mig drog
Mit fordums Liv, - et stille Tog
Af Billeder, hvis dybe Fred
Lod klart mig see, hvad nu jeg leed.


                  III.

Jeg saae mig selv, en lille Dreng,
Der leged paa den bløde Eng;
Men jeg var ganske ene der,
Og intet fandt jeg, fjern og nær,
Der fyldte helt min Sjæls Begær.
Jeg kyssed Rosens røde Blad,
Med Hunden deelte jeg min Mad,
Og Lærken spurgte jeg saa tidt,
Hvorfor dog altid høit og frit
Den sang, men aldrig til mig kom,
Og sagde, hvad den qviddred om?
Men da jeg Sommerfuglen saae
Med Vinger røde, gule, blaae,
Hentumle blødt i lune Luft,
Beruust af alle Blomsters Duft,
Og da den hviilte paa min Arm,
Da blev min Kind saa luevarm,
Da syntes mig, at det var den,
Til hvem min Længsel stunded hen.
Et sagte Suk kun Vinden drog, - 
Da fløi den bort og Vingen slog
Saa høit i Sommersolens Guld;
Mig Barmen blev saa veemodsfuld, -
Min Haand jeg mod min første Brud
Med bitter Taare strakte ud, -
Da vaagned jeg, og kold og bleeg
Jeg fandt mig i den hule Eeg;
Men Regnens Fald og Nattens Vind
Mig atter sagte dyssed ind.
Jeg saae mig selv, en Ungersvend.
Med Kraft og Ild jeg vandred hen
Ad Banen, hvor hver Blomst og Frugt
Mig offred mildt sin Saft og Lugt.
Jeg aabned sindigt Livets Bog,
Dens Lys mig Taagerne forjog,
Hver Dybde blev mig aabenbar,
Min Aand blev stærk, min Sjæl blev klar,
Men - Hjertet end saa roligt var.
Jeg meente, Skatten alt var kjøbt,
I Kundskabs Væld var jeg jo døbt,
Og havde tusind Bægre øst, - 
Men Gaaders Gaade var ei løst! - -
Der stod et Slot ved Skov og Bred,
En prægtig Hauge laae derved,
Og paa den fløielsgrønne Plan,
Som liig et Tæppe laae foran,
Der stod en Lind med breden Blad,
En Bænk, hvorpaa en Dame sad;
Og lænet op i hendes Skjød
En lille Pige, hvid og rød,
Med Øiet blaat, med Lokken guul,
Sig mored med en Sommerfugl,
Hvis Vingers rige Blomsterblad
Hun med sin Finger skilte ad,
Og knuste saa, mens høit hun loe,
Den nøgne Psyche med sin Sko.
Men Damen, tankefuld og stolt
Og bleeg og tør, med Øiet koldt,
I magre Haand min Høire holdt,
Og føied den i Barnets Haand,
Og sagde: ,,Ak, at dette Baand,
Som knyttes her til Slægtens Fred,
Maa vorde trygt ved Kjærlighed
Og fast i Tid og Evighed!
Her er din Arne, naar du vil!
Du drager bort? Snart voxer til
Min Rosenknop, der alt i Vaar
Saa pragtfuld Glands og Ynde spaaer; -
Da er hun din! - Reis nu med Gud!
Jeg vogter dig din unge Brud!'' 
Jeg bøied mig med kjærligt Sind,
Og vilde kysse Barnets Kind, - 
Men bort hun flygted som en Hind,
Undseelig, som det lod, og vreed.
Men knap var Tanten vandret ned
Ad Gangen langs den høie Hæk,
Saa kom hun hid, og let og kjæk
Hun fløi om Halsen mig saa vild,
Og kyssed mig med selsom Ild.
Dybt anende min Qval og - Lyst,
Jeg trykked hende til mit Bryst, - 
Da vaagned jeg, men kold og bleeg
Jeg fandt mig i den hule Eeg;
Dog Regnens Fald og Nattens Vind
Mig atter sagte dyssed ind. -
Jeg saae mig selv, en kraftig Mand,
At færdes trindt paa Land og Vand;
Jeg sværmed liig en flittig Bi,
Og Rigdom blev mit Sværmeri,
En Skat, som voxer Aar for Aar,
Som Møl og Rust og Ran ei naaer.
Men, hvor jeg gik min fjerne Gang,
Om under Rankens Tag jeg sang,
Paa vildsom Sti, i Mark og By,
Blandt Polens Iis, i Palmens Ly,
I stille Dal, paa Fjeldets Top, - 
Jeg tænkte paa min Rosenknop.
Og lokked Kunst og Skjønhed huldt, 
Og rakte mig sit Bæger fuldt,
Og trued Amor med sin Piil, - 
Da tænkte jeg paa hendes Smiil.
Og lagde Sorgen om min Aand
Sin tunge, klamme Dødninghaand
I vilden Ørk, paa eensom Kyst, - 
Var hendes Billed dog min Trøst.
Jeg stod i Stavn, mens Skibet frem
Sig skjød imod mit elskte Hjem;
Af Havets Mark dets Taarnes Top
Jeg saae, liig Malver, voxe op.
Mit Anker faldt; i Land jeg foer, - 
Der stod hun, fyldig, rank og stor,
Og mod den fulde Jomfrubarm
Hun pressed mig, saa heftigt, varm, - 
Da vaagned jeg, men kold og bleeg
Jeg fandt mig i den hule Eeg;
Dog Regnens Fald og Nattens Vind
Mig atter sagte dyssed ind. -
Jeg saae mig selv i festlig Glands;
Omringet af en kjærlig Krands
Af Slægt og Venner taus jeg stod,
Og knæled ned og trøstig lod
Til Hendes knytte fast min Haand
Ved Herrens Ord og Kirkens Baand.
Men blandt de stille Gjæsters Tal,
Som sad paa Rad i lyse Sal,
Var Tre, som jeg alene saae:
Den Første gusten var og graa,
En Sølvmorskjortel bar han paa,
En Sæk med Guld paa Nakken laae,
En Lænke med Guldbøiler to
Han rakte hen mod Os, - og loe.
Den Anden ung og lystig var;
Hans Skuldre tvende Vinger bar,
En spaltet Figen, fyldig, blød,
Han trykked mod sin Læbe rød,
Men Mundens Smiil og Øiets Ild
Var lumsk, fortærende og vild.
Den Tredie, tæt indhyllet i
Sit folderige Draperie,
Hen ved min Side listed sig, -
En dunkel rædsom Gaade liig. - 
Dog medens Aftnens Timer gleed
I liflig Pragt og Lystighed
Ved Kerters Glands, Pokalens Gang,
Ved Paukers og Trompeters Klang,
Hver Anelse, som Sjælen bandt,
Med hine Trende brat forsvandt. -
Vi sad tilbords; og Hendes Fod
Mig lærte Sprog, kun den forstod;
Og alt som hendes Blik forbød
At røbe denne Tale sød,
Høit blussed Kindens Purpurglød.
Med hviden Haand hver Finger fiin
Krampagtigt fletted Hun i min,
Mens Øiets Stjerne svømmed blank,
Og Bleghed over Kinden sank! - 
Og Midnat kom, og bort hun gik,
Men først Hun sendte mig et Blik,
Et underligt, et sødligt Smiil, - 
Mit Hjerte slog med voldsom Iil, - 
Da vaagned jeg, men kold og bleeg
Jeg fandt mig i den hule Eeg;
Dog Regnens Fald og Nattens Vind
Mig atter sagte dyssed ind. -
Jeg saae mig selv, saa fri og fro,
I Sjælen Fred, i Sindet Ro,
Mit Hjertes Stemme sang og loe,
Mens Livets rosenkrandste Skaal
Beruste mig med bredfuldt Maal; - 
Og Dage kom, og Dage svandt,
Men tømt jeg aldrig Bægret fandt! - 
Det var en Nat, og Maanen, klar,
Paa Vandring over Himlen var;
Alt Vaaren kjærlig havde sendt
Sit Elskovskys til Jord, udspændt
Sit lyse Telt, og for sin Brud
Et blomsterstukket Slør bredt ud.
Det var en Nat, og Slottet stod
I stille Glands; men ved dets Fod
Den store Hauge glimred ret
Som et guldstjernet Silkenet;
Thi Lamper hang i alle Træer
Liig klare Frugter. Fjern og nær,
Høit over Lind og Bøg og Eeg,
Liig søde Virakskyer, steeg
Musikens Toner rask til Dands,
Og lokked hid en broget Krands
Af Masker, der med luftigt Hop
Sig hvirvled lystigt ned og op.
Formummet, selv jeg vandred om;
Da til en eenlig Bænk jeg kom,
Hvor, skjult, jeg saae, der sad kun To
I Caprifoliens grønne Bo,
Bryst imod Bryst og Mund paa Mund,
I salig Glemsel Han og Hun.
I Arlequin jeg saae igjen
Den velske Diplomat, - min Ven, - 
Men Colombines Ansigt var
Mig skjult ved Hatten, som hun bar.
Dog knap hun hæved Stemmen blød,
Var det, som Domsbasunen lød!
Hun talte med de søde Ord,
Der klinge, hvor sig Arno snoer;
Hun kaldte ham ,,min Øiesteen!''
Og Stjernen blinked klar og reen, - 
Hun kaldte ham ,,mit Hjertelil!''
Og Nattergalen slog dertil.
Hun lagde Haanden sagte bag
Hans Hoved: ,,Hør, alt Klokkens Slag
Forkynder Midnat! - fra i Dag
Vi kysses til i Morgen, du!''
Og Mund paa Mund! - I samme Nu
Fra Slottets Taarn i stille Nat
Hensvæved over Skov og Krat
Tolv Slag - til Nattergalens Kluk - 
Det trettende var deres Suk!
Det traf mit Hjerte! Som ved Lyn
Blev aabnet klart mit indre Syn;
Hiin tredie, hemmelige Gjæst,
Jeg aned paa min Bryllupsfest,
Han stod nu der foruden Slør,
Han banked paa mit Hjertes Dør,
Han sigted med sin hvasse Piil,
Og skræmmed mig med Vanvidssmiil.
Men ræd i Hu jeg flygted brat
Forfulgt af ham ved Dag og Nat.
Ak, her i Livets Skyggedal
Ei findes Sygdom eller Qval,
Ei Kummer, Smerte, Sorg og Spee,
Der lignes kan ved denne Vee!
Fra Byen skyndte sig min Fod, - 
Hvorhen? jeg ikke selv forstod,
Naar sikkert kun den bort mig bar,
Hvor Hun ei aanded, Hun ei var,
Til hvem mig bandt saa stærk en Magt,
En hellig, ak, en evig Pagt!
Men den usigelige Qval,
Der drog mig over Høi og Dal,
Al anden Bitterhed forjog,
Og kun for den mit Hjerte slog,
Indtil i Egen, syg og mat
Jeg segned, eensom og forladt,
Og Dvale sneeg sig til min Mund,
Paa Øiet, til mit Hjertes Grund, -
Dyb, som det var det sidste Blund.


                     IV.

Men i min Slummer, sød og lang,
Det kom mig for, som liflig Sang
Af Englechor omkring mig klang;
Og Dødens milde Engel saae
Jeg høi og stille for mig staae.
Han lagde Haanden paa mit Bryst;
,,Vaagn op!'' saa lød hans blide Røst,
,,Vaagn op!'' - og mod min Pande heed
Han sig veemodig bøied ned
Og trykked, kold som Iis, sin Mund
Paa min; da svandt det dybe Blund,
Og op jeg foer! - og saae - en Hund
Med gule Børster paa sin Ryg,
Med korte Øren, stor og styg,
Men ærlig, logrende den saae
Paa mig med sine Øine graae.
Og da jeg ud af Hulen krøb
Paa Stien, som ved Egen løb,
En Dame hilste mig saa huldt
Med Øiet fromt og medynksfuldt.
Hun var ei gammel, var ei ung,
Og Aldrens Fylde laae ei tung
Paa Issen; men en Sky, skøndt klar,
Af Tungsind hun paa Panden bar.
Hun hvisked: ,,Støt Dem paa min Arm!''
Og rakte mig sin Haand saa varm,
Saa blød, saa moderlig, saa øm, - 
Jeg troede, Alt var end en Drøm.
Men som vi tause vandred ned
I dunkelgrønne Eensomhed,
Hvor Solens Straaler, Skovens Saft
Udstrømmed Duft og Liv og Kraft,
Hver Sommerfugl, der boltred let
Om Edderkoppens blanke Net,
Hver Busk, hver Blomst, hvert lille Straa,
Som Nattens Perler sittred paa,
Mig smiilte venligt, hvor vi gik
Og hilste mig med kjærligt Blik,
Og sagde tyst: ,,Fat Mod og Haab!'' - 
Ak, er du døbt i Smertens Daab,
Er Sjælen mørk, og Hjertet sygt,
Gak ud, hvor Herrens Hal er smykt,
Og læs et Blad, udtyd et Straa, - 
Din Trøst staar skrevet klart derpaa!


                   V.

Du lave Sjæl, du lunkne Mand,
Som varmer dig ved kold Forstand,
Som stolt foragter Taarens Bad, - 
Du har vist aldrig været glad?
Og har du, ved en indbildt Kraft,
End heller aldrig Kummer havt,
Saa veed jeg vist, du ei har følt,
Hvor Taaren Smertens Brand har kjølt,
Naar ned den faldt, som fra Guds Hjem
En venlig Dug, og lokked frem
Af Hjertets Ørken Haabets Blomst,
Der spaaer om Vaarens Atterkomst. - 
Jeg græd - for første Gang igjen
Mit piinte Hjerte smelted hen,
Og Veemod, som en Balsam sød,
Sig over Smertens Leie gjød.
Jeg græd, - og hørte knap den Røst,
Der nænsomt nævned Ordet: Trøst!
Og knap mit Øre ret fik hørt
De simple Ord, hvormed hun, rørt,
Sig skildred selv: ,,Hun Enke var;
Den Vei, som Tusinder hjembar
Med Fremtidshaab, det grumme Hav,
Var blevet hendes Husbonds Grav;
Og nu saa fjernt fra Vei og By
Hun boede her bag Bøgens Ly,
At kun hver Maaned - længer tidt - 
Om Verdens Færd hun hørte lidt,
Naar Budet bragte hid i Skov
Til hendes lidet Huusbehov,
Hvad Køer, Høns, en lille Mark,
Hvad Duer, hvad en Fiskepark,
Hvad Haugens Bed ei gav.'' Men dog
I hendes Røst hver Tone jog
Een Sky fra mine Blik, og snart
Blev Alt saa varmt og venlig klart; - 
Dens inderlige Rolighed
Mit Hjerte fyldte huldt med Fred! - 
Her gjorde Stien rask et Sving - 
Forundret saae jeg mig omkring.
,,Her boer jeg,'' sagde hun, ,,see hist
Bag Bækken Husets gule Qvist!''
Men i det samme Hunden sprang
Saa Broens Fyrrebrædder klang,
Hen over Bækken, hvor der stod
En Jomfru paa sin spæde Fod.
,,Min Datter!'' sagde Konen mildt; - 
Og rask, imens hun undgik snildt
Den vilde, overgivne Hund,
Med skjelmske Blik og Smiil om Mund.
Den lille Jomfru, rank og let,
Os mødte just paa Broens Bræt;
Og langsomt hen langs Haslers Rad
Vi alle Fire fulgtes ad.


                 VI.

Omkrandset luunt af Bøg og Eeg
En lille Høide opad steeg,
Og øverst, i en Hauge peen,
Laae Huset, bygt af gule Steen.
Omkring de blanke Vindvers Karm
Viinranken slog en fyldig Arm;
De gule Aprikoser sad
Og leged Skjul bag dunkle Blad.
Og mens vi nærmed os i Mag,
Fløi Duer ned fra Husets Tag,
Der kurrende, med travle Nik
Og klare, fromme Øine gik,
Ret som med længselsfulde Blok;
Og stundom med et dristigt Hop
Sig svang paa Pigens Skulder op.
Hist nede ved den sølvblaae Dam,
Hvor Svanen langsomt, fornem svam
Saa fjernt fra Ænder og fra Gjæs,
To røde Køer dybt i Græs
Drøvtyggende og trinde laae,
Og Panderne, med Stjerner paa,
De dreied helt nysgjerrigt om
Og alvorsfuldt mod os, der kom.
Bikuber, som en lille Stad,
Langs Hækken stode Rad ved Rad,
Og høit paa Husets Tag af Straa
En mægtig Storkerede laae.
Og traadte saa man fra det Frie
Ad Trappen op, saa kom man i
En lille Stue, lys og net,
Og smykt med Faderens Portrait.
Vel var det hele smaat og smalt,
Men hyggeligt og siirligt Alt,
Og Kjøknet selv saa hvidt som Snee
Og blankt som Solen var at see. -
Men sendte man sit Blik omkring,
Det mødte blot en vældig Ring
Af Bøges Kupler, Krattets Muur, -
En fyldigt spirende Natur, - 
Og intet Udkig Øiet fik,
Saa Tanken ei paa Vandring gik,
Forlokket ved det fjerne Blik;
Men ved en stærk, en venlig Magt
Den blev til Ro, til Hvile bragt,
Tilbagetrængt i Hjertets Gjem; - 
Ak ja! her fandt jeg Fredens Hjem!
Dog knap var Dagen svundet hen,
Var jeg alt som en gammel Ven.
Saa Natten kom. Vi gik til Ro.
I Qvistens Kammer fik jeg Bo;
Ved aabne Vindve eensom stod
Jeg der, og Øiet sværme lod
Paa Himlens rige, gyldne Skat,
Paa Skoven og det dunkle Krat,
Og lod den søde Fred ret slaae
Sin Rod dybt i mit Hjertes Vraa.
Saa stille Alt! kun sagte Kluk
Hist af en eenlig Fugl, - mit Suk, -
Kun Bækkens Rislen, - Duggens Fald, -
Kun fjernt i Skoven Hjortens Kald
Den dybe Nattens Taushed brød,
Saa lagde jeg mig ned, og blød
Og venlig Søvnens Engel brat
Mig favned trygt den hele Nat.


                VII.

Lyksalig den, der glemme kan!
Lyksalig han, den Sorgens Mand,
Der flygtede til fremmed Land
Og drak af Glemsels stærke Vand;
Han Hjertet læged med dens Frugt,
Og siden for sit Mindes Flugt
Fandt Fortids Port for evig lukt!
Det blev min Lod. - Mens Tiden svandt
Jeg Glemsels søde Hvile fandt.
Hvori? - Et glimrende Talent?
En Tale, som den stod paa Prent?
I Følelser? I Vid? Hvori? - 
I sminket, fiint Coquetterie?
Nei! - Det, som atter gav mig Ro
I denne Fredens stille Bo,
Hvad tryllende betog min Sands,
Var ikke hentet udenlands
Paa siirligt Tydsk, paa pyntet Fransk, - 
Nei, det var ægte, ærligt Dansk;
En Jævnhed og en sund Natur,
Som sjelden boe bag Stadens Muur;
En stærk, en varm, en indre Magt,
Der, dybt i Qvindens Barm nedlagt,
Fordunkler hiin tillærte Pragt! - 
De Dage svandt! - Veed jeg, hvordan?
Naar Hjertets Dyb er rigt, saa kan
Det Ydre med sin Farve kun
For Maleriet vorde Grund,
Som Verden lunken stirrer paa.
Men jeg! - mig klart i Minde staae
De søde Timer, naar vi gik
I Haugen efter vanlig Skik,
Og plukked Blomster her og hist,
Hvis Navn vi tvisted om tilsidst.
Hver Morgenstund besøgte vi
Det støiende Menagerie:
Den lille Jomfru af sin Skaal
Udspredte Korn; - med Skrig og Skraal
Kom valtrende fra Dammens Vand
De trinde Gjæs, den travle And,
Og Høns med spraglet Fjær og Top
Sprang hid i flyvende Galop!
Her spanked Hanen strunk og stolt
Og Orden i sit Harem holdt;
Her Duen ængstlig, udenom
Opsnapped hvert et Korn, der kom! - 
Var Luften tyst, var Dagen varm,
Den lille Jomfru tog paa Arm
Sin Kurv og gik til Dammen ned;
Der sad vi saa paa grønne Bred,
Hvor, skjult af Bøgens Skygge frisk,
Vi medede de tause Fisk,
Mens Svanen paa det stille Blaae
Rundt seilede og saae derpaa. -
Skovskaden loe bag Busk og Tjørn
Tidt over de to store Børn,
Naar over bløde Eng, i Krat
Vi lystigt legede Tagfat.
I Haugens Gang vi løb omkap.
Hvor hun var let! - hun rørte knap
Ved Jorden med sin lille Fod,
Mens Haarets rige, brune Flod
Henflagrede i lune Vind,
Og Purpur farved Mund og Kind; - 
Og ivrigt da vi skjændtes om,
Hvem af os først til Maalet kom! - 
Ak, denne Ungdom - sorgløs, fri,
Bevægelig, med Sympathie
For Alt i Livet, Stort og Smaat;
Der lever i sig selv ei blot,
Men strømmer ud en Sundhed stærk,
Og reiser, som ved Underværk
En dybt i Støvet bøiet Aand, - 
Ret som den Lamme Helgnens Haand -
Omsvæved mig og skabte Lyst
Og Liv, hvor før var mørkt og tyst! - 
Naar Middagssolen sendte ned
Sin Straale altfor tung og heed,
Saa dækked hun vort lille Bord
Hist i den dunkle Skygge, hvor
Castanietræets brede Skjerm
Sig spændte ud, hvor Biers Sværm
Ved Blostrets melkehvide Bryst
Holdt deres søde Efterhøst;
Og Hunden, som den fjerde Gjæst,
Sad venlig ved vor Middagsfest. -
Af Bøger eied de kun faa;
Men der paa Hylden een dog laae,
Jeg nævner ei, - men den var fuld
Af hiint gedigne, pure Guld,
Ei Modens Luft forvittre kan,
En Bog, hvis rette Fædreland
Er Verden, og hvis Phantasie
Og Lune, evig ung og fri,
Hvis sunde Viisdoms rige Vægt
Skal qvæge Støvets sidste Slægt.
Jeg sad hos dem i kjøligt Læ
Med Ryggen mod det store Træ,
Og læste dem, hvad hiin Poet
I sin Begeistrings Syn har seet.
Hver Side var saa riig og smuk,
At der var nok til Smiil og Suk,
Til Latter - Graad, i Overmaal;
Imens med blanke Sax og Naal
De tvende Damer sysled peent, -
Indtil os Aftensvalen seent
Udlokked ved sin Kjølighed,
Ved Løvets Duft til Bækken ned,
Og, tause, paa en Vandring from
I Skovens søilesmykte Dom. - 
En Cithar fandt jeg; stum, forladt,
Støvdækt den i en Krog var sat.
Jeg tog mig af den, fik den stemt, -
Og see, dens indre Skat var gjemt
Fra fordums Tid. Det gik med den,
Som med en gammel, ærlig Ven;
Lang Tid forglemt og plat forsømt,
Han favner atter varmt og ømt,
Og yder lige villig Trøst,
Naar vi maae flygte til hans Bryst!
Om Aftnen, naar vi da kom hjem
Fra Skov og Krat, tog jeg den frem,
Og stemte op saa mangt et Qvad,
Mens lyttende de Tvende sad:
Den lystige, den kjække Sang,
Som blandt tyrolske Klipper klang;
Den veemodsblandte Elskovslyst,
Der svæver over Havets Bryst
Ved Napolis, Venedigs Kyst;
Og Spaniens Bolero vild,
Der flammer som en Naphtha-Ild;
Den Sang, der, selv som Solen heed,
Bevinger Bajaderens Fjed;
De tankerige Sorgens Lyd,
Der bæver i Polakkens Fryd;
Provences Runddans, siirlig, net,
Og som Champagnens Perler let;
Den mørke, dybe Melodie,
Som Nordens Aand hensvæver i; - 
Kort, hvad i Jordens Paradis
Til Skjønheds og til Elskovs Priis
Fra Folkets eget, friske Bryst
Er strømmet frem i Sorg og Lyst -
Min Vandrings allerbedste Høst, -
Ved Strængens Toner jeg dem gav,
Og havde ret min Fryd deraf;
Thi naar den lille Jomfru, træt,
Begyndte paa sit Toilet,
Og af en gammel Prækenbog
Andægtig sexten Blade tog,
Og fængsled flink til stadig Tugt
De vilde Lokkers Rigdom smukt:
Hun sendte mig et Smiil engang
Imellem, mens jeg sad og sang;
Og da blev jeg saa længe ved,
Indtil Mama blev mæt og kjed,
Og gad ei længer hørt derpaa,
Men sagde: ,,Hør, nu skal De gaae!''
De Dage svandt, - September kom,
Den skifted Skovens Kjortel om,
Indsprængte den med guult og rødt,
Og smelted Frugtens Hjerte blødt,
Saa Figenpæren, krum og lang,
Fuldmoden ned fra Grenen sprang,
Og Æblets trinde, svære Klump
Os kys'de ofte med sit Dump.
Da tidt ved Blommetræets Rod
Jeg med den lille Jomfru stod;
Ved dygtigt Tag jeg strømme lod
En moden Hagl, en gylden Flod,
Og hun mig rakte Frugten blank,
Den lille Eva, fiin og rank! - 
Men, Gud skee Lov! ei Slangens Krop
Sig ringlede fra Træets Top;
Selv ei den Frugt paa hendes Mund,
Der blussed rød og frisk og sund,
At plukke bort, kom mig i Hu, - 
Ak, den var fast en Blomst endnu!


                VIII.

Men længe alt gik Modren ind
Og ud med ret bekymret Sind;
Hun speided tidt ad Stien hen,
Der vented hun sit Bud igjen.
To Gange Maanen kom og gik,
Men intet Bud endnu hun fik.
I mangt et Øiekast, jeg saae,
En saadan ængstlig Uro laae,
Hvis Magt jeg kunde ei modstaae.
Da tilbød jeg at vandre did,
Og sende dem et Bud herhid.
Men knap jeg havde talt det Ord,
Før op jeg som af Drømme foer,
Og for mit Øie blev det sort, -
Jeg skulde bort! jeg maatte bort!
Der var jo intet som mig holdt?
Og dog - mit Hjerte? - var det koldt?
Var jeg saa tryg vel, som det lod?
Jeg saae - jeg for en Afgrund stod:
En lænket Haand - et Liv, fordømt
Til Qval! - Saa sødt jeg havde drømt, -
Nu var jeg vakt! Den Ørk, jeg saae,
Jeg eensom skulde gjenemgaae; - 
Men eensom dog? - Nei, Haan og Spot,
Som Skygger fulgte mig, og blot
Foragt var Frugten, som jeg nød,
For hvad jeg ikke selv forbrød.
Jeg maatte bort fra dette Sted,
Fra Uskyld, Fred - og Kjærlighed!
Thi grant jeg følte jo det Net,
Der havde lagt sig ømt og tæt
Om Hjertet, - og det blev min Død,
Hvis jeg dets spæde Traade brød.
Det maatte skee; og seent i Qvæld
Jeg sagde dem et tungt Farvel.
Mens Moderen saa sindig lod
Som Alt sig af sig selv forstod,
Den lille Jomfru blev saa bleeg, -
Men ei et Ord fra Læben veeg;
End ei en Taare - kun et Blik
Jeg som en Reisepenning fik; -
Et Blik! - hvor kan det være rigt,
Naar ret man sig forstaaer paa Sligt! - -
Det tidligt var. End Skoven laae
Med Slør af Nattens Taage paa;
Det dæmred svagt, - da listed jeg
Mig sagte paa min bittre Vei,
Fra Haugen over Bækkens Bro
Lidt ind i Skovens tause Bo.
Der kasted jeg i Græsset mig
En Stund og græd saa bitterlig,
Mens, dulgt af Løv og høie Straa,
Jeg smertefuld mod Huset saae.
Et Vindve aabned sig - o Gud!
Der stod Hun! Øiet stirred ud - 
Forvaaget, blot med Taarens Glands - 
Paa Himlen og paa Skovens Krands.
Hun tørred det saa tidt, saa tidt!
Fra Læberne, som sittred blidt,
Hun sendte med sin Finger hvid
Tre Kys - tre elskovshede - did,
Hvor Stien sig i Krattet vandt, - 
Og saa hun rødmende forsvandt.
Men jeg sprang op og foer afsted,
Og sukkede ved hvert et Fjed:
,,O, var jeg som det gule Løv,
Der snart skal smuldre hen i Støv!''


                   IX.

Har du en Ven, for hvem hiin Gnist
Af Evighedens Klarhed hist
Har dulgt sig i det tunge Muld,
Som i en Klimp det rene Guld,
Saa den maa drages frem ved Vold
Af Jordelinets dunkle Fold, - 
Med andre Ord: som læges ved
En streng, en grum Barmhjertighed;
Og er han frelst, er Lyset tændt,
Har det end længe, stadigt brændt;
Da bring dog aldrig ham igjen
Til hine Martersteder hen,
Hvor der blev ført en rædsom Strid
Imellem Lys og Mulm; thi viid:
En Stammes Skygge, - - Svalens Sang,
Hvis Rede ved hans Vindve hang, -
En Dør, hvis Larm, et Uhr, hvis Slag
Ham bragte Smerte mangen Dag, -
En Lyd af Lænken, som han bar, -
Et Sollys gjennem Rudens Glar, -
En enkelt Røst, - et Fnug, - et Gran, - 
En egen Duft - ak, - Alting kan
Udslukke Sjælens Stjerne brat
Og atter dække ham med Nat. - 
Saaledes jeg! - I hver en Egn,
Jeg gjennemløb, der stode Tegn,
Som pegede tilbage paa
En natlig Tid og lod fremgaae
Af Hjertets Dyb en Smertens Ild,
Der hver Secund blev mere vild.
Min Taare stansed, og mit Blod
Det syded som en Klippeflod.
Jeg vidste jo, hvorhen det var,
Min Fod med voldsom Iil mig bar:
Tilbage til det skumle Buur,
Hvor Tigren grusom laae paa Luur,
Og dræbte med sit Blik mit Mod
Og tog mit bedste Hjerteblod.


                      X.

Jeg gik, - og saae mig ikke om.
Men da jeg nær til Byen kom,
Forbauset standsed jeg min Fod:
Var det den Stad, jeg nys forlod?
Hvor Spiret med tre Kroner paa
Man stolt mod Skyen kneise saae?
Jeg kom derind; men overalt
Mit Øie kun paa Jammer faldt;
Ei Torv, ei Gade fast der var,
Som jo et Brændemærke bar,
Det Ildens Hænder havde sat;
Men selv den havde grebet fat
Med Flammeklo paa Herrens Huus,
Og styrted Tag og Spiir i Gruus. - 
En grum, en mægtig Tordensky
Var draget ovet Land og By,
Mens jeg sad luunt i Læ og Ly;
Og ei et Blink og ei et Brag
Sig vovede, vanhelligt, bag
Paulunet hist, hvor Uskylds Fred
Mig havde laant et Hvilested! - 
En Travlhed, fæl, uhyggelig,
I alle Kroge rørte sig,
Som naar man med sin Fod har traadt
De vevre Myrers runde Slot. - 
Min Tanke snart mig ledte hen,
Hvor samlet jeg fandt Ven med Ven,
Og undrende de favned den,
Som alt de længe troede død, - 
Og Een blev bleeg, og Een blev rød,
Mens Een forsigtig Taushed bød,
Og talte vigtig om, ,,at kjæk
Man burde staae i Livets Skræk, -
Om Himlens Fred, om mandigt Mod
I Sorg, - at Herrens Straf var god,
Om ogsaa haard, - om roligt Sind,''
Og hvad der ellers faldt ham ind;
Han aned ei, at for mit Bryst
En større Smerte blev en Trøst! - 
Det blev mig klart, hvad der var hændt:
Mit Huus, mit Eie - Alt var brændt, - 
Og jeg var fri, - thi Hun var død,
Fortæret midt i Flammens Skjød,
Og Tanten havde hende fulgt, - 
Ak, ingen Rædsel blev mig dulgt! - 
Forvirret, stum jeg greb min Hat
Og gik. - Det var alt blevet Nat.


                  XI.

Her var min Bo! her stod mit Huus!
Nu - kun en Hob af Steen og Gruus!
Ved Gadelygtens matte Skin
Jeg traadte sagtelig derind,
Og satte mig, mens Nattens Vind
Omsusede min hede Kind,
I Krogen paa en styrtet Blok,
Og stirred taus mod Freias Rok,
Hvis Straaler klare, milde gleed
Til skumle, sorte Mure ned.
Hvor Glæden fordum mangen Gang
Udtalte sig i Dands og Sang,
Hvor før var glimrende og lyst, - 
Var nu saa mørkt, saa tomt og tyst;
Kun nu og da fra Væggens Spalt
Lidt Kalk og Steen med Raslen faldt.
Her døde Hun! Hiin stærke Arm,
Der vellystvild og luevarm
Omslyngede med Guddomsmagt
De skjønne Lemmers unge Pragt
Slap hende ei, før intet Spor
Af Hende fandtes meer paa Jord.
Jeg sad paa Hendes Grav! Hvert Nag,
Hver Bitterhed var svundet bag
Det dunkle Teppe, hvor Hun alt
Sin Bod nu havde rigt betalt.
Den Sum af Liv, som hun mig stjal,
Var sonet i den bittre Qval,
Mens fri og luttret Hendes Sjæl
Nu drak af Naadens dybe Væld!
Sin alvorsfulde, stille Gang
Min Tanke gik den Nat saa lang,
Til Hanen goel rundt om i By,
Og Vægtren meldte Dagens Gry.
Da vandred jeg ad Porten ud, -
Jeg loved jo at bringe Bud!


                XII.

Jeg atter stod ved Fredens Havn,
Der kjærligt aabned mig sin Favn;
Og medens Modren for sin Gjæst
Beredte travl en lille Fest,
Saa vandrede vi andre To
Alene ned til Bækkens Bro,
Og satte os paa Bænken der
I Ly af lave Hasseltræer.
Alt laae i liflig Glands og Duft,
Og fra den rene, mørkblaae Luft
Septembersolen, høitidsfuld,
Bestænked Løvet med sit Guld
Og farved violet og bruunt.
Hvor roligt rundtomkring og luunt!
Vi talte ei. I Solens Bad
Den lille Jomfru stille sad.
De lyserøde Folder faldt
Blødt om den yndige Gestalt,
Og tankefuld, adspredt sin Fod
Med tørre Sand hun lege lod.
Mit Hjerte var som Himlen, hvor
Der toner fjernt et Englechor,
Som Bækkens Boble, klar og blank,
Een hellig Tanke steeg og sank.
Mit Sind sig hæved, gjenfødt, ungt;
Liig Myggen om det klare Punkt
I smaa, i stedse mindre Sving
Det saligt svævede omkring.
Da kaldte, langtfra, Modrens Røst, - 
Et Suk opsteeg fra Pigens Bryst,
Hun reiste sig; men ned jeg drog
Paa Bænken hende atter, slog
Min Arm om hendes ranke Liv,
Og hvisked sagte: ,,Nei, o bliv!''
Og mens min Taare langsomt steeg,
Sig Ordet, sødt beklemt, fremsneeg:
,,O, vil du frelse dette Vrag,
Der under Livets vilde Brag 
Er sønderknuust af Smertens Slag?
O, vil du gyde Ro og Trøst,
Og atter vække Liv og Lyst
I mit til Døden piinte Bryst?
Ak, vil du luttre denne Aand,
Udløse den af Sorgens Baand,
Og engang med din bløde Haand
Mit brustne Øie trykke til?''
Hun hvisked i min Favn: ,,Jeg vil!''


I:winther2002062325
T:Et Par
F:Troer du, jeg drukne tør min Haand
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde


                     I.

,,Troer du, jeg drukne tør min Haand
I slig en barket Næve?
At mod de haarde Pandserbaand
Mit Hjerte turde bæve?

Troer du, jeg fjæle tør min Kind
I Skoven om din Hage?
Og Dands med dig? - ved hvert et Trin
Vil Plankerne jo knage.

Du kyser mig! din Røst er raa
Som Nattens Storm om Fjeldet.
Tal sødt og blødt og Triller slaa
Som Foraarskildevældet.

Du lokker ingen Mø tilhuus,
Saa barske og saa bistre
Som dine Bryn er lagt i Kruus
Og dine Øine gnistre.

Nei, kom igjen ret fiint og net
Med yndefulde Skikke,
Med Hagen glat og Foden let,
Saa faae vi see! - hvis ikke -''

 - Hun gled ad Døren ind saa glat,
Som høit paa Gavl og Tage
Man seer en smidig Musekat
Graaspurvens Yngel jage.

Den unge Viking stod paa Luur
En Stund ved sine Tanker,
Der tog sig for saa lang en Tour,
Mens fast hans Hjerte banker.

Han tænkte nei! - han tænkte jo!
Saa skifted om han atter,
Saa bandte han, og saa han loe,
Og bandte ved sin Latter.

Af Haand sit Spær, sit Skjold af Arm,
Fra Lænd sit Glavind smeed han,
Hver Skinne blank fra Been og Barm
I Hui og Hast nu sleed han.

Sin Pikelhue, tung og stærk,
Fra Panden rask han slængte;
Den kobbersyete Pandsersærk
Han over Nakken flængte.

En Bartskjærs skarpe Sax og Kniv
Afmeied Hagens Smykke;
En Skrædder maalte Ryg og Liv,
Det Tynde og det Tykke.

Saa blev han toet, saa blev han tørt,
Og veiret ud og luftet;
Han blev i Fløielskoften snørt,
Som sødt af Desmer dufted.

Af Salve lugtede hans Haar
Som Krusemynt og Roser;
Og Silkestrik om Been og Laar
Han bar for Bryniehoser.

Men da han saa var endt og vendt
Og glattet, smurt og pudset,
Og børsted, pillet, snørt og spændt
Og fixet op og studset;

Saa treen han ind, hvor der var Dands
Og Sang og anden Gammen,
Og hvor en broget Jomfrukrands
Sig havde fundet sammen;

Og hvor heel mangen Cavaleeer,
Opkruset, stram og smækker,
Gik om og hver paa sin Maneer
For Pigerne var lækker.

Men ak! han altfor snart begreb,
At her han passed ikke;
Selv Skjødehunden løb og peb
Alt for hans hvasse Blikke.

De unge Møer, hvor han kom,
Fløi bort som bange Duer,
Naar de for Høgen svæve om
Snart høit, snart lavt i Buer.

Ja, naar han ved en heldig Fangst
Af Hjertet loe fornøiet,
Heel mangen Junker fiin af Angst
Fik Taarerne i Øiet.

Og lod han op sin Mund og sang,
Lød det som Raab fra Valen;
Og gav han sig i Dands og sprang,
Saa dandsed hele Salen.

Thi som en rigtig Dandsebjørn
Den stærke Fod han skifted; - 
Da loe de unge Pigebørn
Saa tyst, mens de sig vifted.

Det jog i Hjertet ham en Torn;
Vild foer han ud af Salen!
Da skingred høit hans Ludurhorn
Som Morgenhanens Galen.

Frem kom fra Hytte, Huus og Skuur
Hans gamle Kammerater;
De havde ligget jævnt paa Luur,
De begede Krabater.

De tænkte nok, den Qvindelyst
Vel fik en snarlig Ende;
Nu kjendte de igjen hans Røst,
Som de var van at kjende.

,,Frisk op! og skyd mig nu i Hast
Min Skudes Barm i Vove!
Frisk op! og reis den ranke Mast,
I skal ei længer sove!

Her er saa lummert og saa tvært! 
Mit Bryst sig ikke kerer,
Før, jaget vildt af Stormens Snert,
Havhesten galopperer!''

De skjød fra Strand den Skude bred
Og sang af stærke Lunger;
Fra Toppen flagred Vimplen ned
Med luerøde Tunger.

Saa sprang ombord den hele Trop
Med Brynjer, Sværd og Landse;
De heised Snekkens Klude op, - 
Da tog den paa at dandse.

Den dandsed over Havets Bryst,
De hvide Bølger sprøited,
De Kjæmper sang med Liv og Lyst,
Mens Østenvinden fløited.

Han sad i Stavn, med Haand paa Roer,
Han lod det gnye og brage;
Fremad hans Blik, fremad han foer,
Han saae sig ei tilbage.

             _______


                 II.

Udi sin Faders Urtegaard,
I brogede Skjærsommer
Den unge Jomfru ene staaer
Blandt sine Rosensblommer.

Der spinder hun en Tanketraad,
Men Traaden ofte slipper;
Thi Hjertesuk og bitter Graad
Det fine Spind afklipper.

Hun gik paa Havets Bred og saae
Misundelig paa Glenten,
Der paa sin Vinge kunde gaae
Høit over Skov paa Skrænten.

Hun stod og saae med uvant Lyst,
Hvor Bølge tumled Bølge;
Da hvisked hendes Hjertes Røst:
,,Jeg vil, jeg maa ham følge!''

,,Jeg væmmes ved den flaue Hær,
Som dægger og som klapper;
Hans ene Haand er mere værd
End tusind slige Lapper.

Jeg vamles ved den Beilerflok,
Den pyntede, den frække;
Jeg har nu faaet meer end nok
Af disse glatte Gjække.

Tvi! for en Mand , saa spinkel snørt
Om Livet fast, som Hvepsen!
Tvi! for en Tale, saa fremført
Med Knurren og med Læspen!

Nei, han er herlig som en Gud,
Mandhaftig, ufortrøden! 
Velan, jeg vorde vil hans Brud,
Skeer det end først i Døden!''

Hun snoede op sit gule Haar,
Hun førte sig i Kofte;
Drog lodden Brog paa Been og Laar,
Bandt Bøffelrem om Hofte.

Hun lokked sine Møer til
I alt at følge hende;
Da drev de Hænder andet Spil,
Som før var van at spinde.

De slængte Naal og Sax og Teen,
Samt Bullen, Skjørtet, Særken;
De tumled sig til Natten sen
Og reiste sig med Lærken.

De øved sig i Vaabenleeg
Fra aarle og til silde;
Som tamme Duer op de steeg,
Snart blev de Høge vilde.

Hun var blandt Alle fremmest dog,
Som det en Høvding sømmer:
Paa vilden Hingst afsted hun jog
Foruden Pisk og Tømmer.

Hun svømmed dristigt ud og ind,
Hvor Havet brød og brændte;
Hun hented ind den snelle Hind,
Hvor den i Skoven rendte.

Hun mægted Fugl med Pileskaft
Til Egebul at tøire;
Hun Spydet svang med lige Kraft
Med Venstre og med Høire.

Med Aaretag hun Baaden tvang
Rask gjennem Bølgens Snøften;
Og brynieklædt heel let hun sprang
Tolv Alen over Grøften! - 

Det var en aarle Morgenstund,
Frisk Østenvinden kuled;
Alt hendes Snekke laae i Sund,
Men tyst, som ret den muled;

Den længtes efter Dyst og Fart,
Det lod fast, som den sagde:
,,Nu kommer vel min Dronning snart!''
Da just ombord hun lagde.

Med sine Møers kjække Flok
I Stavnen op hun træder
Med Kobberhjelm paa gyldne Lok,
Af Staal var hendes Klæder.

Med Skjold paa Arm, med Spyd i Haand
Med Kogger hængt paa Nakke,
Hun havde sat sig for paastand 
Med Vikingen at snakke.

De heised op det hvide Seil,
Det blev til Snekkens Vinge;
Høit over Bølgen stærk og steil
Den skjød sin brede Bringe.

Langs Rælingen, paa Tofte sad
Kampstærke Møer bolde;
De sang i Stom et mægtigt Qvad
Og slog paa deres Skjolde.

Hun sad i Stavn, md Haand paa Roer,
Hun lod det gnye og brage;
Frem hendes Blik, fremad hun foer, - 
Hun saae sig ei tilbage.

                _________


                     III.

I Vesterled, paa Land, i By,
Saa vidt som Stormen vifter,
Der Frasagn gik og vældigt Ry
Af Vikingens Bedrifter.

Hiin brune Ørn, han foer paa Rov,
Saa Hav og Land erfoer'et;
Men hviden Falk eiheller sov,
Hun fulgte ham i Sporet.

Hun fulgte ham fra Kyst til Kyst,
Hvor Kampens Luer brændte;
Og hvor han havde holdt sin Høst,
Hun i hans Kjølvand rendte.

Som Hund i Skoven jager Bjørn,
Hun stormede til Maalet;
At beile til den stolte Ørn
Var hendes Agt, med Staalet.

Da svandt med Eet hans Ry og Navn,
Og Lykken hende svigted;
Thi mens hun foer fra Havn til Havn,
Hun tabte ham af Sigtet.

Heel mangen Sol i Havet sank,
Heel mangen Maane skifted,
Og over mangen Bølge blank
Ustadig Vinden vifted.

Men rastløs iled hun, og slap
Did ned, hvor Klipper brune
Af Brændingen fik Kys og Klap,
Og Nætterne var lune.

En Morgenstund paa hvide Sand
Hun kastede sit Anker;
Der speiled sig i klare Vand
De lysegrønne Ranker.

Det duftede fra Kysten sødt,
Og gjennem Abildskoven
Det tonede saa yndigt blødt,
Mens muntert risled Voven.

Langt inde paa den fjerne Høi
En prægtig Borg sig reiste;
I Morgensol, med gyldne Fløi
Den over Skoven kneiste.

Her satte Foden hun paa Land
Med sine Møer kjække;
Op stege de ad Klintens Rand
Velvæbnede, i Række.

I Dalen gik med lette Fjed
De under Rankens Buer;
De fyldte deres Hjelme med
Guldæbler og med Druer.

Men hvor de kom, der flygted ræd
Hiint Folk med brune Kinder;
Paa Sti forladte Unger græd
For Nordens stærke Qvinder.

Tilsidst de standsed ved en Hæk,
Af Løv og Grene flettet;
Der rislede en sølvklar Bæk,
Af broget Kisel spættet.

Derinde hørtes der en Klang
Af Bækkener og Strænge,
Derinde hørtes der en Sang, -
De stod og lytted længe.

Da vinked hun, da stode brat
Som Muur de andre Piger;
Men selv hun nær til tætte Krat
Paa lydløs Fod sig sniger.

En Green hun sagtelig bortdrog, - 
Men hvad hun fik at skue,
Som Lyn sig gjennem Sjælen jog,
Saa Kinden stod i Lue.

Løvrige Træer stod paa Vang,
Hvor Bækken tog en Vending;
Fra Green til Green som Telt der hang
En purpurrød Presenning.

Paa Bolstre blaae en Qvinde sad,
Blødt bøiet som en Slange,
Med liliehvide Skulderblad
Og sorte Lokker lange.

Henslængt ved hendes Side saae
Hun ham, den længe Søgte!
Halvnøgen der han yppigt laae
Og gantede og spøgte.

Med Hovedet i Qvindens Skjød,
Med halvtillukket Øie
Han plired op til Rosen rød
Paa to sneedækte Høie.

Og hendes Haand, som blødt sig ind
I Haarets Fylde tvinger,
Han drog saa kjælent ned paa Kind
Og beed i hendes Finger.

Smaadrenge stredes om hans Hjelm,
Reed Kjephest paa hans Landser;
En lille, heel fortvivlet Skjelm
Sig putted i hans Pandser.

Af unge Piger der en Sværm
Sig svang i lette Dandse;
I Læ af Skovens grønne Skjærm
Da sang og fletted Krandse.

Paa Græsset, fra en sneehvid Dug
Der dufted Frugt og vinked;
I slebne Flaskers runde Bug
Rød Druesaften blinked.

Den unge Skjoldmø stod paa Luur
En Stund ved sine Tanker,
Der tog sig for saa lang en Tour,
Mens voldsomt Hjertet banker.

For Munden satte hun sit Horn,
Saa Tonerne fik Vinger,
Det klang, som naar i Krat, i Korn
For Jægren Hjorten springer.

Saa blæste hun den anden Gang,
Som det er Skik i Norden,
Naar Hildes Børn paa Kampens Vang
Skal stille sig i Orden.

Saa blæste hun den tredje Gang,
Med Næven fast i Side,
Hiin vilde Nordens Kjæmpesang,
Naar Sværdene ret bide.

Den første Tone fik ham vakt,
Saa Øinene blev store,
Og Syner, som ved Drømmens Magt,
Frem for hans Tanker foere.

Da Hornet toned anden Gang,
Han sad alt overende,
Men Blusels Rose frisk udsprang
Og saaes paa Kinden brænde.

Men da den tredje Hornklang kom,
Stod han paa sine Fødder,
Og sanked sine Vaaben, som
Laae spredt ved Træets Rødder.

Sin Hjelm, hvormed de tvende Smaa
Nys havde sig belæsset,
Han snapped med en Finger, saa
De tumlede i Græsset.

Han hovedkulds af Pandsrets Huus
Indsidderen mon hælde,
Som naar en usel, fangen Muus
Man slænger af en Fælde.

Ved Duppen Spydets Skaft han greeb,
Saa Rytterpilten trimled;
Sit Glavind svang han, saa det peeb
Og alle Piger svimled.

Og rustet som en Mand, endnu
Et Blik han sendte Qvinden
Saa hvast, at daanende af Gru
Hun falmede om Kinden.

Som Ulven glubsk, han med et Spring
Sig trængte gjennem Hækken;
Paa Spydet støttet, i et Sving
Han satte over Bækken.

Der stod han ene! Men i Ro
Han saae den lange Række
Af blanke Hjelme, To og To,
Ned imod  Havet trække.

Dybt følte han den hvasse Torn,
Der fik ham vakt af Dvalen;
Da klang igjen hans Ludurhorn
Liig Morgenhanens Galen .

Frem kom fra Hytte, Huus og Skuur
Hans gamle Kammerater:
De havde ligget jævnt paa Luur,
De begede Krabater.

De tænkte vel: den Qvindelyst
Fik og en snarlig Ende;
Nu kjendte de igjen hans Røst,
Som de var van at kjende.

Og over Dal og Høie hen
De ned mod Stranden lakked;
Han vilde tale lidt med Den,
Som gjennem Hornet snakked.

          __________


                IV.

Paa Bredden stod den stolte Flok
Af Kampens Møer bolde,
Med Kobberhjelm paa gyldne Lok,
Paa Armen blanke Skjolde.

Hun stod ved Kampens Kreds bered
Og støtted sig paa Sværdet;
Men da han som et Lyn foer ned,
Han standsede forfærdet.

 - ,,Mod dig jeg løfter ei mit Skjold!
Een Gang du har mig daaret;
Og tvende Gange, grum og kold,
Mit Sind til Vanvid saaret!''

 - ,,Mod mig du løfte just dit Skjold,
Hvis ei, du Nidding være!
Skjæld du mig kun for grum og kold,
Det faaer jeg vel at bære!''

 - ,,Drag hjem igjen, til Teen og Naal!
Det vil du bedre evne,
End mig at byde Stang og Staal, -
Hvad har du vel at hævne?''

 - ,,Jeg vil dig frelse for dig selv,
Din Trolddom vil jeg løse;
Nu skal dit Hjerte som en Elv
Sit slette Blod udøse!

Hos Hel du ei skal sidde, hvor
De Feiges Kjæber klappre;
Du bænkes skal ved Odins Bord
Og drikke med de Tappre.

Skjæld du mig kun for grum og kold,
Det faaer jeg vel at bære;
Men bød nu for dig med dit Skjold,
Og sælg dit Liv for Ære!''

De sprang i Kredsen begge To,
Saa Steen og Flint mon tindre;
Da fik de Sværde liden Ro,
De Hjerter endnu mindre!

Det regnede med drøie Hug,
Saa Gnister fløi fra Plade;
Og Begges Blik og Lød blev smuk,
Og Begges Hjerter glade.

Det var dem, som i Sværdets Klang
De hørte Nordens Stemme,
Som Stormen, naar paa Hav og Vang
Det bruser vildt derhjemme.

Dem Kampen blev et helligt Baand,
Der fast dem sammenknytted,
Mens Blod for Blod og Aand for Aand
De skiftede og bytted.

Hvert Hviin, som gjennem Luften foer
Fra Sværdets Læber blanke,
Det var dem som de søde Ord,
Der klæder Elskovs Tanke.

Hvert vældigt Hug, der faldt og skrev
De Alvorsruner røde,
For dem liig Kys og Favntag blev
Ved eensomt Stævnemøde.

Paa een Gang begge mat i Knæ,
Forladt af Foden, segned;
Og under Skjoldets sidste Læ
Paa een Gang Begge blegned.

Paa een Gang sank de Begge ned
Og krummed sig paa Sandet,
Mens Banesaarets Kilde bred
Vildt strømmende sig blanded.

Men uden Klagemaal og Vee
Stod deres Venneflokke,
Saa tause, uden Liv at see
Som Bautastenes Blokke.

Der var saa tyst, hver Bølge tav,
Mens Solen sank i Dvale,
Og Stjernehæren steeg fra Hav
Op gjennem Himlens Sale. - 

Men da nu Dagens Øie slog
Sit Blik igjen paa Jorden,
En sælsom Brudefærd de tog
Sig for at faae i Orden.

Med travle Hænder ud fra Land
En prægtig Bro de bygged;
En Snekke trak de tæt til Strand
Og den til Festen smykked.

Af Liliens Lampe, skjær og hvid,
At Rosens Purpurfakkel
De Krandse droge hid og did
Imellem Toug og Takkel.

De laded den med sorten Beg,
Med Granens Qviste unge;
De dækked Alt med gyldne Neg
Og Drueklaser tunge.

Om Bov og Skrog de pynted op
Med Silketæpper rige;
Paa Mastens ranke, svaie Top
De lod et Banner stige.

De Ringe gav den unge Brud
Om Arme og paa Hænder;
I hviden Liin og Purpurskrud
De hylled hendes Lænder.

De klædte saa den Brudgom rank
I de trofaste Vaaben,
Og over Pandserskjorten blank
De hængte Purpurkaaben.

Da Parret saa var klædt og smykt,
De sattes høit i Stavnen,
Saa med den ene Arm de trygt
Hinanden holdt i Favnen.

De andre Hænder blev dem lagt
Paa Roret, til et Mærke,
At her og hist har lige Magt
Det Milde og det Stærke.

Da Sydens Nat i selsom Hast 
Nu hylled Alt i Skyggen,
De lagde Ild til Snekkens Last
Og slog den løs fra Bryggen.

Men Børen, som fra Landet bar,
Storseilets Bug udspændte;
Med Roret ret, paa Veien klar
Frem Brudeskibet rendte.

Den dulgte Gnist fik Liv og Mod
Ved Begets stærke Føde;
Snart Luen op af Lasten stod
Med lange Tunger røde.

Strandfuglen med sit hæse Skrig
Den vaagned og blev bister;
I Sværm den fulgte Skibet, liig
En Esses hvide Gnister.

Hen over Dyb, ustandset frem
Gik hans og hendes Reise.
Ved Luen klar end saae man dem
I Stavn ved Roret kneise.

I Kjølens brat forsvundne Spor
Det Brudeblus sig speiler,
Mens ud mod dunkle Kiming foer
Den røde Dødningseiler;

Til fjernt, liig Stjerneskud, den slukt
Forsvandt i Mulm og Taager.
Hjem kom fra deres Natteflugt
De trætte Strandens Maager.

                
I:winther2002062326
T:Fjeldvandring ved Badet
F:Kom sæt dig her! Saa syg og mat
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde



Kom sæt dig her! Saa syg og mat
Kan du ei længer vinde.
Fjeldstien var dig altfor brat,
Min sørgende Veninde!
De Andre blev tilbage der,
Hvor Faldet mægtigt syder, - 
Hør! op igjennem Skovens Træer
Dets fjerne Torden bryder.

O, lad dem spille om din Kind,
De svale Bjergets Lufte;
O, lad dem qvæge huldt dit Sind,
De Blomster her, som dufte;
Og hviil paa bløde Blad og Mos
Din sylphelette Skabning;
Din Ven vil henrykt sidde hos
I stille, sød Fortabning. 

Vær rolig kun! jeg har jo sagt:
Forelsket er jeg ikke;
Det er en ganske anden Magt,
Som fængsler mine Blikke.
Mit Hjerte, koldt - ei sandt? - som dit,
Maa gyse for din Vrede;
Men kan da ogsaa mere frit
Din Herlighed tilbede.

Læg blødt din melkehvide Arm
Paa Mossets Bolstre brune!
Løs op og kjøl din unge Barm
I Aftnens Lufte lune!
Jeg seer det ei! - hvor kunde jeg?
Mens Øiets Blaae mig lænker,
Og ad sin klare Himmelvei
I Tankens Afgrund sænker;

Mens sig de blonde Lokker rigt
Om Pandens Tempel hvælver,
Og Smilet, bittert, underligt
Om dine Læber skjælver.
Hvor kunde jeg? - mens blot et Ord
Fra dig, et Blink med Øiet
Jo mægter, som et Siv mod Jord,
At faae min Villie bøiet.

Jeg beder dig! - hvad har jeg sagt?
Saa heftig du dig hæver?
Tilgiv, ifald jeg brød vor Pagt - 
Tilgiv, du seer jeg bæver.
Ak, langt herfra jeg gjerne vil
Mit Sind, min Tanke skikke;
Thi Hjertets Kraft ei strækker til
At glemme dine Blikke.

Jeg seer jo Rødmen paa din Kind,
Jeg seer, hvor vredt du trækker
I Handskens sorte Silkespind,
Som Armen halvt bedækker.
Paa Kjolens lyserøde Rand
Min Arm jeg tør vel lægge?
Et Sagn hist fra mit Fædreland
Vil jeg af Slummer vække.

Et Sagn? - et Sagn har jeg det kaldt,
Men meget Faa det kjender.
Dets Helt, som mig det har fortalt,
Var een blandt mine Venner.
Hvem veed? maaskee sig dog engang
En Riimsmed saa forsynder
At sætte det i Spil og Sang  - 
Lad gaae! - nu jeg begynder:

       Dybt inde i den dunkle,
Den sommergrønne Skov,
Hvor Hjorten strøifer Græsset
Med sin vingelette Klov,
Hvor Bækken vandrer snaksom
Mellem Smaasteen og Gruus,
I Ly af stærke Bøge
Der staaer et Jægerhuus.

Ved Plankeværket kneiser
En Gran som et Spiir;
Over Stuedøren pranger
Et mægtigt Gevier;
Paa Ladeporten naglet,
Den vilde Skovens Helt,
En Glente, spreder Vingen
Som i et Vaabenfelt.

Med den drømmende Susen
I løvrige Lund
Det fjerne Glam sig blander
Af en sporende Hund.
Og Gjøgen stadig sukker
Sin eenlige Sang,
Mens Daakalven græsser
Paa den fredelige Vang.

I Stuen hist derinde
Er tyst, men ingen Fred;
En gammel Qvinde ligger
Paa Smertens Leie ned;
Saa gusten er Panden
Liig et vissent Lilieblad, - 
Som Sjælen, flyvefærdig,
Alt paa Læberne sad.

En yndig Pige hviler
I Lænestolens Skjød;
Det blonde Hoved støtter hun
Paa Haanden, fiin og blød;
Mens Øiets klare Stjerne
I Sorgens Dug henflød,
Sig Kindens Morgenrøde
Som gjennem Taager brød.

Ved hendes Fødder sover
En vældig engelsk Dogg,
Brandguul som en Løve,
Stærk som en Egeblok;
Men midt i Stuen staaer der
En rank, en deilig Svend, - 
Hans sorte Øie lyner
Til Pigebarnet hen.

Han knuger fast sin Riffel,
Hans Læbe er bleeg,
Et Smiil, et haanligt, ligger
Om det kulsorte Skjæg;
Han nærmer sig til Pigen
Med gnistrende Blik, - 
Hans hviskende Stemme
Tungt fra Brystet fremgik!

Og alt som han sig bøier
Mod hendes Øre nær,
Løfter Hunden sit Hoved
Og seer paa hans Færd;
Ret som han vilde lytte,
Som anede han,
Hvad Qval der kan ruge
Mellem Qvinde og Mand!

,,Jeg agter dine Sukke,
Den Taare paa din Kind
Ei meer end det usle Fnug,
Som hvirvles op af Vind!
Du hader mig, Regisse!
Saa hader jeg igjen - 
Mig seer du aldrig meer,
Men ei heller din Ven.

Jeg bød dig som Offer
Mit Hjerte, Sjæl og Blod, -
Men haanlig, kold du jog mig
Bort fra din Fod.
Det Baand er sønderrevet!
Jeg foragter det Baand!
Det hjælper ei, du græder
Og vrider din Haand!

See, Riffelen er skarpladt,
See, hvæsset er min Kniv, - 
I Skoven skal det gjælde nu
Liv imod Liv.
Jeg stække vil hans Vinge
Den adelige Falk,
Og aldrig skal han drikke
Din Læbes Rosenkalk.

Vildt brænder i mit Hjerte,
Som et pinefuldt Stik,
Dit violblaae Øies
Saa bønlige Blik!
Thi mig det gjælder ikke - 
Men han skal aldrig naae
At drukne sine Øine
I denne Himmels Blaae.

Idag skal han vandre
Med mig den samme Vei,
Dødbitter for os begge - 
Først han og saa jeg!
Regisse! dine Blikke,
Den Taare paa din Kind
Jeg agter som det usle Fnug,
Der hvirvles op af Vind.

Du hader mig, jeg veed det,
Nu hader jeg igjen!
Trøst dig! mig seer du aldrig,
Men ei heller din Ven,
Saa sandt Gud mig hjælpe!
Jeg sværger, som jeg svoer - 
Hans egen Hund skal støve
Og finde mig hans Spor!''

Saa stødte han med Støvlen
Til den vældige Hund,
Og stormed ud af Døren
Og fløited med sin Mund.
Men Hunden reiste Hovedet
Kun knurrende, og kjæk
Ham viste sine Tænders
Hvidtskinnende Hæk.

Som en knækket, falmet Rose
Tilbage mat hun sank,
Mens Taarens Perle trilled
Paa Kinden, heed og blank;
Og den rasende Smerte,
Fortvivlelse og Harm
Holdt Skriget stumt tilbage
I den bævende Barm.

Og i den stille Stue,
Hvor Uhrets sagte Slag
Gik jævne med den Syges
Dødtunge Aandedrag,
Der sad hun nu forladt,
Mens i qvalfyldte Sind
En Vrimmel sorte Tanker
Vildt stormede ind. - 

Da gabed Hunden langsomt,
Da reiste han sig op,
Og strakte efter Søvnen
Sin mægtige Krop!
Han logred med sin Hale,
Og kjælen og blød
Han lagde sit store Hoved
I Jomfruens Skjød.

Fra inderste Hjerte
Saa dybt et Suk han drog
Og saae ret paa hende
Saa trofast og klog;
Mens ivrig, utaalmodig
Med sin Hale han slog,
Ret som han vilde spørge:
,,Hvad feiler dig dog?''

Hans Øie, sært veemodigt
Og  glandsfuldt og stort,
Fast hvilede i hendes:
,,Hvad har man dig gjort?''
Da foer der en Rødme
Over Pigens blege Kind,
Et Blink af Haabets Stjerne
I Hjertet trængte ind.

Hun hviskede saa sagte
Med skjælvende Mund:
,,Ved hans eneste Gave
Til mig, ved hans Hund
Han frelses; hvis ikke,
Da skal vi følges ad!''
Og satte sig og skrev
I Hast et lille Blad:

,,Dit Liv er i Fare,
Og derfor jeg nu
Ei længer kan fortie:
Min Eneste er du!
Hvad ikke for Alverden
Jeg ellers vilde sagt,
Det lægger paa min Tunge
En guddommelig Magt!

Bevar dit Liv, du Elskte!
For dig og din Brud,
Før lumsk dig indhenter
Hans lurende Skud.
Jeg sender dig Murad,
Mit eneste Bud, - 
O, maatte han dig finde, - 
Velsigne dig Gud!''

Og med sittrende Hænder
I brændende Hast
Ved Bulldoggens Halsbaand
Hun knytted Sedlen fast;
Og lokked saa den trofaste,
Logrende Ven
Med bankende Hjerte
Ad Gaarddøren hen.

Da sprang han om og jubled,
Sin Vei han kjendte jo;
Han slikked hendes Hænder
Saa venlig og tro.
Saa klapped hun hans Hoved,
Saa sagde hun et Ord, - 
Og flux gjennem Tykningen
Forsvandt hans Spor. - 

 - En lille Høi der ligger,
Hvor Stien bugter ind
Under Skovens grønne Hvælving;
Paa Høien staaer en Lind.
Med sittrende Blade
I den sagte Vind
Den kaster bredt sin Skygge
For Aftensolens Skin.

Der stod han den unge,
Den skumle Jægersvend;
Det halvbrustne Øie
Stirrer ad Veien hen;
Med een Haand paa Bøssen,
Den anden paa sit Bryst,
I Længsel han lytter
Til Hævnens søde Røst.

Som Kalk er hans Ansigt,
Hver Muskel er spændt,
Stiv staaer han, som et Billed
Paa et Gravmonument,
Ubevægelig og stille
Som i en Kirkevraa, - 
De stærke Bølger anes ei,
Som i hans Hjerte gaae.

I Stormen derinde
Bevæger sig en Krands
Af Tanker og Billeder
I sær forvirret Dands.
Med rædsom Qval og Vellyst,
I bredfyldte Maal
Hans Hjerte tømte Livets
Allerbittreste Skaal.

Hans Hjerte tømte Livets
Allerbedskeste Drik
I al hans Elende,
Som forbi Øiet gik:
At svundet var det Haab,
Som var saa saligt drømt;
At til evig - evig Længsel
Hans Sjæl var fordømt.

Da høres der et Fodtrin,
Da høres der en Røst;
En lystig Sang der klinger
Fra et fuldt og freidigt Bryst.
Det var ret en egen,
En Hjerte-Melodie,
Der var saa megen Jubel
Og dog Veemod deri.

Det var den unge Junker!
Saa sorgløs, glad og god,
Rask skred han hen ad Stien
Paa sin kraftige Fod;
Men Smilet om hans Læber
Og Glandsen i hans Blik
Klart røbed, at hans Hjerte
Langt foran Foden gik.

Da standser han - forstummer,
Hans Hjerte bliver koldt!
Dump lyder ham imøde 
Et rædselsfuldt Holdt!
En Riffelpibe peger 
Paa hans Hoved, og hvast
Et sigtende Øie
Gjennemborer ham fast.

Som en Tiger, der gloer
Paa sin sprællende Fangst
Og qvæger sit Øie
Ved den bævende Angst;
Saa dvæled Jægersvenden,
Før han sendte sit Skud, - 
I lange Drag han vilde
Tømme Bægeret ud.

Nu - nu det ham tykkes,
Ei Meer var deri - 
Men hurtigt som en Tanke
Var Faren forbi! - 
See, over Grøften springer
Den glubende Hund
Og fanger Skyttens Strube
I sin fraadende Mund.

Han tumler med sin Nakke
Mod den grønklædte Jord, - 
Det morderiske Skud
Mod Himmelen foer!
Han vreed sig, han snoede sig,
Han kjæmped og han skreeg, -
Da fløitede Junkeren, 
Og Hunden fra ham veeg.

Men et Blik, et fortvivlet,
Hvori der samlet laae
Alle Helvedes Qvaler,
Paa Junkeren han saae.
Han slængte sin Riffel,
Sin Jagtkniv, sin Hat,
Og styrted med et Skrig
Ind i raslende Krat. - 

Men maalløs og bedøvet
Stod Junkeren en Stund,
Og ænsed knap sin trofaste
Frelser, sin Hund.
Hans Hjerte ret saa voldsomt,
Saa varslende slog,
En Strøm af hellig Glæde
Ham gjennem Sjælen drog.

Han kasted sig med Taarer
Paa sit Ansigt og bad;
Og talte godt til Hunden,
Som stille hos ham sad.
Han klappede dens Hals
Alt med sin hvide Haand, - 
Da øinede han Brevet
Og løste dets Baand.

Han læste det, han kyssed det,
Beruset af Lyst,
Han trykked det vel tusinde
Gange til sit Bryst;
Og reiste sig og vandred
Paa Skovstien trang,
Mens Hunden sprang og bjeffed,
Og Fuglene sang.

 - Saa var det henved Aften,
Og Solens sidste Glød
Ind mellem Skovens Stammer
Sin skarpe Straale skjød.
Det var saa luunt og stille,
Kun en liflig Nattergal
Udstrømmede sin Veemod
I den lyttende Dal.

I Haugen sad Regisse
Og flettede en Krands;
En bitter Taare dæmred
Hendes Øies klare Glands.
Ak, hendes Moder slumred,
Det sidste Suk var endt,
Det havde hun sin Datter
Med Velsignelsen sendt.

Da traadte ind fra Skoven
Den ædle Ungersvend,
Hans ilende Fjed
Ham bar til Pigen hen;
Han satte sig paa Bænken,
Han tog hendes Haand,
Og snoede ømt sin Arm
Om den ranke Lilievaand.

Da sank hun med Taarer
Til hans trofaste Bryst;
De sagte Ord, han hvisked,
Blev til livsalig Trøst.
Ak, al - al den Sorrig,
Som i Verden er til,
Den slettes ud af Hjertet,
Naar Kjærlighed kun vil!

,,Jeg veed det - ak, hun sover!
Du Elskede min!
Men jeg har og en Moder,
Hun er jo ogsaa din.
Og jeg har et Hjerte
Ret ærligt og frit, - 
O, du min Frelserinde!
Det, veed du, er jo dit!''

Sødt toned Aftenklokkens
Smertedulmende Klang,
Og Dæmringen ruged
Over Skov, over Vang;
Da lagde hun sin Haand
Om hans Hals, om hans Kind,
Og saae med sine Øine
Til hans Hjertekammer ind.

Men han sad henrykt stille,
Saa taus veemodig hun, - 
Da søgte til hans Læber
Hendes blussende Mund.
Det Forgangne, det Kommende
Forsvandt dem af Hu,
Og deres Hjerter slog kun
For det salige Nu! - 

Men foran dem sad Murad
Den trofaste Vagt,
Med sit ærlige Øie
Han holdt dem i Agt;
Ret som han Alt forstod,
Som anede han
Den Fryd, som kan blomstre
Mellem Qvinde og Mand.

 - Hvad siger du? - ak, med et Blik
Du klarligt mig betyder,
Det syntes dig saa fersk en Drik,
Som den, os Brønden byder.
Jeg saae det, knap engang et Ord
Fik trængt sig til din Tanke!
Paa Floden stirred du, som snoer
Sig blank om fjerne Banke.

O, bliv ei vred, jeg spøger ei,
Nei, Alvor er min Tale;
Det var formasteligt, om jeg
Med Alt, hvad jeg kan male,
Endog kun for en flygtig Stund
Din Tanke vilde binde, - 
Den har et bedre Hjem, hvor kun
Sit Livsstof den kan finde.

Hvad seer jeg? Taarer paa din Kind!
Ak, har jeg dig bedrøvet,
Og saaret saa dit bløde Sind,
Er al min Trøst mig røvet!
Thi, ak, jeg veed jo meget vel,
Mit Sagn har ikke mægtet
At røre dig, - nei, saadant Held
Har Guderne mig nægtet.

Det bliver koldt! kom lad os gaae,
Ifald det er din Villie.
Din lille Hat? her, tag den paa,
Og her er din Mantille.
Tag dig i Agt! forsigtig her!
Tillad - vil du det taale?
Min Arm - blot under disse Træer
Og paa de glatte Naale.

Nu Mørket alt har Dalen skjult,
Det dæmrer kun heroppe;
End glimter blankt med Rødt og Guult
Det fjerne Sneefjelds Toppe.
Her dreier Stien - aa, see her
En venlig, malersk Scene:
En lille Pige sidder der
Paa een af Skræntens Stene.

Foran sig har hun tændt et Baal,
Rødt farves hendes Kinder;
Hvor glimrer ei den Bævernaal,
Som hendes Fletning binder!
Og saa den store, lodne Hund,
Hvor vagtsomt, spidst dens Øre - 
Hun synger - Skal en liden Stund
Vi staae og Sangen høre?

To Drosler sad paa Bøgeqvist,
Saa gode Venner var de vist.

Med Sorg i Sind og tyst de sad,
Thi, ak, de skulde skilles ad.

Saa sang de begge To en Sang,
Den sørgeligt i Skoven klang.

Den Første sang: ,,Min Hjertenskjær!
Farvel, saa sees vi aldrig meer!''

Den Anden sang: ,,Min Hjertensven!
Farvel, vi sees ei meer igjen!''

Den Første sang: ,,Paa fjerne Vei
Min Hjertenskjær jeg glemmer ei!''

Den Anden sang: ,,I fjerne Bo
Mit Hjerte fanger aldrig Ro!''

Een fløi til Øst og Een til Vest:
,,Nu har til Brud jeg Sorgen fæst!''

Een fløi til Vest og Een til Øst:
,,Farvel, farvel! foruden Trøst!'' - - 

 - Hvordan det kom? - ak, veed jeg det?
At dine milde Arme
Omkring min Hals laae slynged' tæt,
Mens dine Taarer varme
Beduggede min Kind, og ømt,
Skjøndt uden Ord, du sagde:
,,Jeg elsker dig!'' - O, har jeg drømt?
Gjentag mig hvad du sagde!

Du tier, men din Læbe blødt
Mig svarer paa min Læbe!
At sige det saa varmt, saa sødt
Vil Ord forgjæves stræbe.
Hiin Sang var liig en Sommerdug,
Der Blomsterknoppen qvæger;
Ved den sig aabned med et Suk
Vor Elskovsroses Bæger.

Den aabned mig en Himmel, den
Jeg aldrig turde haabe;
Den sendte til min Smerte hen
En kraftig Balsamdraabe!
Og, er vor Afsked evig nu - 
Mig helliggjort er Livet;
En sød, en fast Fortrøstning du
Min Evighed har givet.

O, langsomt, langsomt flyt din Fod,
O, du mit Hjertes Stjerne!
At ei fra Pletten, hvor vi stod,
For snart vi skal os fjerne.
Den Plet og de Minutter, som
En Evighed er blevet,
Skal Tanken helligt frede om, - 
De eneste jeg leved!

O! siig mig end i samme Sprog,
Som nys mig sødt henrykked,
Veltalende og varmt, og dog
Med Simpelhed kun smykket,
At du er min! - at i mit Savn
Du mig ei reent vil glemme!
At naar vi mødes hist, mit Navn
Jeg hører fra din Stemme! - 

Farvel! o, fat dig! - see, endnu
Gaae Folk paa Promenaden.
Musik fra Dandsesalen, du!
Smukt bruser gjennem Gaden.
Dit Øie søger? hisset jo
De komme ud fra Salen,
Hvor de har spillet begge To, - 
Din Tante og Gemalen.


                
I:winther2002062327
T:I et romerske Osterie
U:,,O, bella Italia! Quanto son dolci
U:le tue rimembranze!''
F:Snart Natten var forbi; forvildet
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde


                           I.

Snart Natten var forbi; forvildet
Jeg længe havde strippet om,
I Fjeldets Labyrinther hildet,
Fjernt fra det munkefyldte Rom.
Ud paa Campagnens Slette gik
Min trætte Fod, mens for mit Blik
Den svage Dæmring fra Østerlide
Farvede Bjergenes Toppe hvide,
Og Viben, med Stemmen natlig hæs,
Fløi skrigende op af høie Græs.
En Sti jeg fulgte blandt de mange;
Bugtende sig som brune Slange
Den førte over Eng og Sump,
Hvor Frøens og Vandhønens Plump
Afbrød den dybe, træge Stilhed.
Den sure Taage bort sig trak
Og viste mig Sletten, flad og flak,
Og det Heles ennuyante Vildhed.
Fjernt laae en Bøffelhjord, og næst
Ved Veien stod en eenlig Hest.
Den prusted ad den fremmede Gjæst,
Slog med sin Svands og iilsom foer
Fast lydløs over den bløde Jord. - 
Da skimtede jeg - var det et Huus?
Var det en Dynge Muur og Gruus?
Alene laae det paa Sletten leiret,
Uformeligt, med Gavl og Qvist - 
Var det er Osterie? - ja vist!
Lodret steeg jo en Røg i Veiret,
Og over Dørens Karm der laae
En Green med visne Blade paa.
En aaben Reisevogn, let og peen,
Med Undren jeg der paa Veien saae.
De fire Skimler med slanke Been,
Et rigt Livree, en Morian
Forkyndte mig i dens Eiermand
En Søn af det havomflydte Land.
Sex, otte Tiggere med aabne Saar - 
Obligationer, hvorpaa de henter
Ved Foreviisning, Aar for Aar,
De lovligt faldende, gode Renter - 
Stod der og stirrede dumt og sov,
Og vented den Fremmede, deres Rov! - 
Jeg traadte derind. Imod mig slog
En branket Stank, der fra Arnen drog, 
Hvor Verten, feed og snavset, paa Stolen,
Med Huen over Øret, paa sit Sped
For Ilden dreied Braciuolen,
Og stønned angenemt derved;
Mens Capucineren, med hviden Skjæg,
Stod støttet tankefuld mod Væg.
Under Loftet i den sodede Spelunke
Der hængte i den tykke Røg
De gule Maisknopper, store Løg,
Paa Gulvet laae der Bariler og Dunke.
I Krogen sad, med Straahat paa,
En velbestøvlet, skjægget Jæger
I grøn Collet og drak sit Bæger,
Mens Hunden ved hans Fødder laae.
I Baggrund Bord og Bænke stode;
Der Britten sad i sin sorte Frak,
Omstimlet af det lurvede Pak
Af Børn og Mænd, som paa ham gloede
Med Griin, paatrængende som Fluer
Om Aftenlampens røde Luer.
Men han sad alvorsfuld og bleeg,
Den sindige Ro ei fra ham veeg.
Hans ene Been var stærkt banderet,
Den venstre Arm han bar i Bind,
Paa et Øie var han næsten blind,
Det halve Hoved glat raseret
Og med Bandager rundt belagt.
Paa Bænken havde han Benet strakt
Og talte med en Ven fortrolig,
Som, med Cigar i Munden, stum,
Forholdt sig heel passiv og rolig.
Og svarte kun af og til med ,,Hm!''
Mig bragtes der af en runken Kjelling
Den ramme Gede-Ost og lidt Brød,
Og mens den sure Viin jeg nød,
Jeg hørte Brittens triste Fortælling:


                       II.

,,Som sagt, jeg havde Bølgen pløiet,
Svar Kummer lidt og Smerte døiet;
Men Havet forholdt sin kjække Søn
Ei heller den velfortjente Løn;
Thi jeg tilkjæmped mig paa Vandet
Sundhed, Rigdom og Hæder i Landet!
Men de tætte, vildtopfyldte Skove,
Mit Slot med Taarne, med Altan,
Hvorfra mit Øie skue kan
Den kjære, vilde, salte Vove,
Min Vennekreds, mit Hædersnavn
Opfyldte ei mit Hjertes Savn,
Og Alt var Intet mod den Røst,
Som Hjertets hede Længsel svaled,
De milde Stjerner, som neddaled
Og skabte Himlen i mit Bryst.
Ei større Salighed jeg veed,
Sir John, end en Qvindes Kjærlighed - 
Det er jo i en samlet Sum
Det hele Paradis i Grunden!''

   Sir John tog sin Cigar af Munden
Og spyttede og sagde: ,,Hm!''

   ,,Kan jeg beskrive dig den Engel?
Britannia! du, mit stolte Land,
Troer jeg, alene fostre kan
En saadan ædel Blomsterstængel!
Saa livlig og god! saa kraftig sund!
Saa kløgtig, at fra hendes Mund
Var hvert et Ord mig et Orakel;
Og at hun vandred blandt os om,
Som min - mit Hjertes Eiendom,
Mig et ufatteligt Mirakel!
Jeg, efter et stærkt bevæget Liv,
En vild Omtumlen, nød min Ro
Med fulde Drag i en landlig Bo,
Hvis bedste Pryd var min favre Viv.
Naar under Egeskovens Grønt
Mit Jagthorn klang i Fjeld og Dale,
Jeg tænkte mig det Secund saa skjønt,
Naar jeg kom hjem i Slottets Sale
Og trykkede hende til mit Bryst,
Og fandt min rigeste, bedste Lyst
I hendes Smiil og snilde Tale! 
Men ak! en selsom, sygelig Længsel
Snart hendes hele Sind betog.
Det lignede en voldsom Trængsel,
Som Tanken bort fra Hjemmet jog.
Vort Nord blev hende som et Fængsel,
Og Sydens brogede Romantik,
Med Nutids Kunst, Oldtids Erindring,
Stod lokkende for hendes Blik
Som hendes Længsels eneste Lindring.
Som Fjeld det paa mit Bryst mig faldt,
At hun, der havde skjenket mig Alt,
Hvad hendes rige Hjerte mægted,
I eet ustillet Ønske smægted, - 
At veemodig hendes Taare randt!
Det smerted mig - og, det er sandt,
Det smerted dybt - og dog jeg nægted!
Thi saadan er vi - just saadan!
I Egenkjærligheds kolde Pandser
Staaer ubevægelig en Mand;
Naar paa et Offer det kommer an,
Da kun sit kjære Jeg han sandser;
Mens Qvinden, stærkere end han,
Kan Savn og Sorg med Kraft bekjæmpe,
Ja, selv den Taare skjule kan,
Som vilde smelte, dulme, dæmpe!
Dog - gutta cavat lapidem!
Den Mand jeg dog gad skue, hvem
En saadan Engels Sorg ei rørte!
Hun taug, - men hendes Øie førte
Et Sprog, veltalende og yndigt,
Et Argument saa klart og fyndigt,
At jeg dets Vælde ei modstod,
Men villig mig henrive lod,
Fandt selv tilsidst, at det var syndigt,
Og lagde min Villie for hendes Fod!
Nu - kald mig svag og kald mig dum,
Kort, hvad du vil - nok sagt, vi reiste!''

   Sir John tog Hatten af og kneiste
Og glatted sit Haar og sagde ,,Hm!''

   ,,Vi reiste. Det var en bitter Stund,
Jeg sagde Farvel til Park og Lund,
Til Hjorten i mine Egeskove,
Til hver en Blomst og til min Hund
Ved Porten, og fra den salte Vove
Jeg vinked, med taareblændet Øie,
Levvel til Englands grønne Høie.
Vi reiste, - du veed, hvad det vil sige?
At slæbes afsted i en Kareth - 
Dybt ned i Catacombers Rige,
Paa Taarn og Bjerg og Minaret
Som i en Feberruus at stige - 
At fare gjennem Lande, Byer,
Og gaae paa Jagt efter skjønne Vuer,
Efter malte Billeder, hugne Steen,
Efter smuldne Ruiner, Helgenbeen,
Klostere, Kirker og Sarcophager,
Slette Comoedier, vanvittig Sang
Og andre slige prægtige Sager; - 
Og paa den hele besværlige Gang
At pines af Daanen og Kunstkritik,
Af Mænd saa flaue, fade, blaseerte,
Af Qvinder, hyperenthousiasmeerte,
Af smaabitte Kunstneres store Blik, - 
Og midt i Vrimlen af al den Yngel
Ei have den Trøst, imellem engang
At stille sit martrede Hjertes Trang,
At turde tugte en opblæst Slyngel
Trods den retfærdigste Beføielse,
,,For han er saa genial og sød,
Og har os gjort saa megen Fornøielse!''
Og - for al den Herlighed med Nap og Nød
At kjæmpe sig gjennem Smuds og Uhumskhed,
Mistænkelighed og lumpen Lumskhed,
Med Passkriverhære, med Camerierer,
Tiggere, Kudske, Doganierer,
Med Verter, Gensdarmer - Nat og Dag - 
Hvis Fordringer alle ere - Bedrag! - 
Tilsidst vi da Seier vandt, og kom
Til det saakaldte evige Rom,
Hvor under en evig Klokkeklang
Og Processioner og Munkesang
En lille Stund vi tog vor Bolig;
Og trods den skjæggede Kunstnerhær
Med Avind, Kritik og anden Besvær,
Fandt jeg mig hjemlig og fortrolig.
Den uvant tidlige, skjønne Vaar
Os lokkede tidt fra de skumle Vraaer,
Fra Stank og Smuds og fugtig Skimmel,
Ud fra den Sol-ophedede Muur
Til Bjergenes frie, svale Natur
Under den mørkeblaae, qvægende Himmel. -  
Det var vel for fire Uger siden - 
Min dybe Sorg, min bittre Harm
Mig lade fast forglemme Tiden - 
En Aftenstund saa klar og varm;
Til Rom var just vor Reise vendt,
Og Veien gik gjennem Bjergets Kløfter,
Hvor Sonnino paa den steile Skrænt
Høit over Dalens Skjød sig løfter
Mod Skyen, dristig som Ørnens Rede.
Halvmaanen stod paa Himlens Blaae,
Alt var saa roligt, kun dybt dernede
Hørtes en Bjergstrøms Bølger gaae.
Henrykt og taus min yndige Viv
Sad sværmende sødt, i dybe Tanker,
Og nød det rige Naturens Liv,
Der hviled i Fjeldet, i Busk og Siv,
I Pignens Kroner og Druens Ranker;
Mens Længslen for mit indre Øie
Afmalte mig i Maaneglands
Min Hjemstavns friske, bløde Høie
Med deres saftige Egekrands. 
Smukt Klokken klang fra fjerne Kloster,
Og Kudsken mumled sit Paternoster.
Da standsede Vognen - et Skrig der lød:
,,Madonna santissima! hjælp i Nød!''
Høit Hestene steiled - ,,Ned paa Jorden!''
Lød Banditternes Brøl som Torden,
Mens ud fra Fjeldets Krat de vrimled
Og Vogn og Heste vildt omstimled.
Rask Een rev Slaget op, og hæs
Han brølte: ,,Herud! herned!'' Men Manden
Min Kugle fik ret midt i Panden.
Fordreiende sit ækle Fjæs - 
Jeg seer ham end - han ralled, mumled
Og gabede høit og baglænds tumled
Ud over Dybets Rand; men jeg
Blev kylet ned paa den stenede Vei,
Udplyndret nøgen, flængt og slagen
Af Dolke og Kolber og derpaa dragen
Ved Fødderne og med Spark og Stød
Styrtet tilligemed Kudskens Liig
Ned i den sorte Afgrunds Skjød.
Det Sidste, jeg hørte, var et Skrig - 
Et hvinende - min Emmy's Stemme!
Saa skjærende det i Mindet staaer,
At om jeg saa leved tusind Aar,
Det Skrig gik aldrig mig i Glemme! - 
Lang Tid jeg laae som i en Drøm,
Der vexlede med Fryd og Smerte,
Og venligt førte mig mit Hjerte
Til Hjemmets Kyst og Skov og Strøm,
Hvor jeg fornam den svale Luft 
Og aanded velkjendte Urters Duft.
Da vaagned jeg - jeg kom tillive!
Med mange Saar, med knækket Arm
Jeg leed - men ak! den rette Harm
Og Sorg jeg vil dig ei beskrive.
En Gedehyrde havde mig fundet
Halvdød paa Skrænten, hvor jeg, hildet
I Busk og Revl, var blødt nedtrillet.
Paa Baar, af Grene sammenbundet,
Man bar mig ind til Pavens Stad,
Hvor Vennerne, foruden min Pleie,
Og sørged for mit bedste Eie,
Og gjennem den lange, træge Rad
Af lumske Rænker og krumme Veie
Med Møie fik det bragt saa vidt,
At de fik Lov, for Guld at handle
Om Fred med en fredløs Bandit.
Saa Sted og Tid kan Alt forvandle!
Thi Ret og Skjel - see det er Tingen - 
Tilmaales her, saa knapt det kan,
Fast som en Gunst til Landets Mand,
Men er du Fremmed - har du slet ingen!
Man skulde troe, at uden Saar
Og uden Fare de vilde hæle
Og dele de Koster, de lade stjæle, - 
Saa lempeligt tilværks man gaaer
Med hine faldne Christensjæle! - 
Kort sagt: vi brugte min sorte Jack,
Der sluppet var med Hug og Skræk,
Som vor Gesandt til ,,Bjergets Fyrste'',
Og bragte seent, ved Bud paa Bud,
Den dybe Hemmelighed ud,
At efter Guld han monne tørste!
Nu er jeg her, hvor trygt jeg kan
Min elskte Viv igjen modtage;
Thi, efter given Leide, han
Vil bringe hende selv tilbage.''

   Her Britten taug, forover bøiet,
Med høire Haand han dækked Øiet,
Og mens han gav sin Smerte Rum,
Sir John fik Tid at sige: ,,Hm!''


                   III.

Af den lange Snak, af Røgen ør,
Jeg traadte ud af Tavernens Dør.
Der stod den gustne, pjaltede Kjelling,
Som mig credentsede Vinen før,
Og stirrede ned ad Veiens Helding.
Hun holdt over Øiet sin brune Arm
Og skygged for Morgensolen varm,
Der spredte paa Sletten riig Forgylding,
Mens tusind Vagtler fjern og nær
Med Sang den bragte deres Hylding.
Da peged hun og skreeg: ,,See der!
Der kommer han!'' - og i det Frie
Udstimled Alle, Smaa og Store,
Af det forrøgede Osterie,
At see den mægtige Herres Fore.
Men langsomt kjørte, mod Hytten vendt,
Den plumpe Vogn, med Oxer spændt,
Paa tvende Hjul; og kjækt deroppe
Paa Kant Banditen sad og sang
Og styrede med den spidse Stang
De to uhyre Oxekroppe.
Og i hans Stemme var en Klang,
En underlig, bevæget Svæven,
Der trænger dybt i Sjælen ind
Og vækker en hysterisk Bæven,
Som perser Taaren frem paa Kind!
I Vognens brede Bund der laae
Det store, bløde Knippe Straa,
Bedækket med en bruun Tabarre,
Hvor, i den høie Pindekarre
Som i et Fuglebuur, man saae
Den engelske Dame hvile paa. - 
Den Scene var, som den var malt!
For Een, der ret havde Greb paa Tingen,
Var her jo givet Eet og Alt.
Jeg tænkte: er her dog slet Ingen?
Jo! - Jægersmanden hist paa Steen
Fik halet af Lommen sine Hefter,
Og, med sin Bog paa korslagt Been,
Han tegned af alle Livsens Kræfter.
I kold og stolt og værdig Ro
Sig holdt de engelske Lorder to.
Nu Vognen standsed, og med et Sæt
Han sprang til Jorden, kjæk, adrait;
Og med Panden hævet, frank og frit,
Frem treen den spraglede Bandit!
Med Dolk i Belte, med spidse Hat,
Den Ætling af Curius og Cincinnat
Til Capucinermunken hasted,
Hvor ydmygt han paa Knæ sig kasted,
Og kyssed hans tørre Haand, og gav
En Skjerv i Lommens bundløse Grav.
En deilig Karl! saa rank og bold!
Halvveis en Zeus og halv Apoll!
Liig sort Agath det stolte Øie,
Det kruste Skjæg, og om den høie,
Den stærke Pande faldt Lokker rige - 
Med hvælvet Bryst og Ryggen lige,
Med Laar og Been, fuldendt i Form!
Kom han her hjem - jeg seer ham alt,
Udsendt fra Bärentzens Kunstanstalt
At vække tusinde Hjerters Storm,
Indfattet i forgyldte Rammer
At smykke mangt yndigt Sovekammer
Blandt Thorvaldsen, Rossi, Goethe og Worm!

   Til Vognen han sig atter vendte,
Hvor Oxerne af Aag man spændte,
Og med Haanden, fuld af Rov og Mord,
Han løfted den Lilieblomst fra Nord,
Saa fyldig fiin, saa blød og rank,
Fra Oxevognens plumpe Karm.
Eet Secund hun hviled paa hans Arm - 
Og - var det en Hændelse? - hun sank,
Idet til Jord han hende satte,
Med sit imod hans Ansigt ned
Og strøifed med sin silkeglatte,
Sin blege Kind hans Mund, der heed
En blussende Rødme efterlod;
Den kort kun som et Lynblink stod
Og med fordoblet Blegnen streed,
Mens smidig hun af hans Arme gleed!
Den hele K reds stod spændt og stum, - 
Sir John og jeg med aabne Munde, - 
Vort Øie mødtes, og nu han kunde
Ei længer styre et sagte ,,Hm!''
Mens han nu, paa Landets Skik og Viis,
Banditen rigeligt betalte
For Kost og Tæring og Løsningspriis,
Havde Lorden, henrykt glad og rørt,
Mens Fryd sig i hans Aasyn malte,
Sin Hustru alt til Vognen ført,
Hvor hun med rolige, matte Blikke
Lyttede til hans Rednings Under.
Jeg saae ham smile og venligt nikke,
Og pege paa sine mange Vunder,
Men - det dybeste Saar - det saae han ikke!
Og da hun nu rank i Vognen stod,
Eet Blik hun sagte glide lod
Hen mod de fjerne Bjerges Blaae,
Der drog sig som en fyldig Aare
Langs Himlens Rand, - veemodigt, kort!
Og derpaa drog hun atter bort
De søde Øine, hvori jeg saae
En Løndom dyb, - men ingen Taare!
Med Sløret om sin hvide Kind
Tæt svøbte hun sig i sin Kaabe,
Og trykket i Vognens Hjørne ind
Med Kraft og resigneert, hun var
Et Billed ret paa Een, der har
Ei meer at leve eller haabe.
Men hist, med Ryggen mod Husets Væg,
I Barmen begge de stærke Hænder,
Banditen stod, og i sorte Skjæg
Han loe med skinnende hvide Tænder.

   Da Vognen nu svandt for mine Blikke,
Jeg vendte min Fod igjen mod Rom,
Mens det i Tankerne løb mig om:
,,Det dybeste Saar - det saae han ikke!''





                
I:winther2002062328
T:Jægerens Brud
F:Liden Karen hun sidder
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde



                  I.

Liden Karen hun sidder
Saa trøstigt ved sit Spind;
Men Mairosen pranger
Ei meer paa hendes Kind.

Der stander nu en Lilie,
Men i Hjertet Rosens Braad;
Hver Morgen og hver Aften
Hun vander dem med Graad.

Hvergang paa Dør det banked,
Hun listed bort med Iil;
Hun gjøs ved Nabokonens
Medlidende Smiil.

Hvergang hun frygtsom, sagte
Til Stegerset gik,
Hun ængstedes ved Moderens
Betænkelige Blik.

Og hvergang hun ved Kilden
Med de andre Piger stod,
Saa tankefuld hun Vandet
Over Bredden strømme lod.

Hun rødmed, naar de talte
Om Elskovs Fryd og Savn;
Hun bæved, naar med Latter
De nævnede et Navn.

Og knæled hun alene
For Gudsmoder i Løn,
Hun voved ei at løfte
Sit Blik til hendes Søn.

          ______


              II.

Liden Karen sin Kaabe
Over Skulderen slaaer,
Hun binder Silkeklædet
Omkring de blonde Haar.

Hun vandrer ud alene,
Hun speider Sti og Vei;
Hun sukker, hun lytter,
Men ak! hun seer ham ei.

Hun sniger sig i Skoven
Den mørke, mørke Nat,
Men ak! den elskte Grumme
Hun ikke faaer fat.

Mens Nattevinden suser
Over duftende Mark,
Hun støtter sin hede Pande
Mod Egetræets Bark.

Mens Nattevinden glider
Over bølgende Korn,
Fjernt hører hun det kjendte,
Det kjære Jægerhorn.

Hvor ofte har hun hørt det
Lysvaagen i sin Seng;
Da sittred hun, da bæved
I Hjertet hver en Streng.

Da lokked det saa lifligt:
,,O, kom! mit Hjertes Sjæl!''
Nu klang det vildt og bittert
Som et evigt Farvel!

         ______


             III. 

Saa var det ved St. Huberts
Den grønne Jægerfest;
I Skoven ved Capellet
De samled sig til Gjæst.

Rundt om den lille Kirke
Der var et Sovested,
Hvor  mangen gammel Jæger
Til Slummer lagdes ned.

Og over alle Senge,
Som en grøn Baldachin,
Sig høinede en Tue
Med Kors og Rosmarin.

Liden Karen hun smykker
Sit favre, blanke Haar,
Med sine Tanker ene
Hun til Skovkirken gaaer.

Men her var Lyst og Gammen,
Og her var Spil og Sang
Med Dands og fyldte Bægre
Rundt paa den grønne Vang.

Hver Jæger her førte
Sin Hund, sin Ganger frem
For Kirkedør, at Munken
Da skulde signe dem.

Frem bar han Piil og Armbrøst
Og blanke Spyd og Kniv,
Og Munkens fromme Bønner
Da gjældte Hjortens Liv.

Først maatte han dog sværge
Ved Helgen, Horn og Hund,
At ingen Falsk og Ondskab
Han førte i sin Mund;

At ingen Mørkets Kunster
Han øved paa sin Jagt,
At han aldrig havde sveget
Sit Hjertes Troskabspagt.

Da gav ham først den fromme,
Den hellige Mand 
Sin styrkende Velsignelse
Med Bøn og Vievand.

Og hid de stimled sammen
Med Hest og Hund og Falk; - 
Der var vel ærlige Svende,
Men ogsaa mangen Skalk.

          ________


                IV.

Da klang der et Jagthorn
Alt ud fra Skovens Træer;
Da bæved mangt et Hjerte,
Men eet dog især.

Da rødmed mange Kinder,
Kun een blev saa bleeg;
Da tindred mange Øine,
I eet kun Taarer steeg!

Frem treen fra Skovens Skygge
En Jæger, stærk og stor;
Bag efter sig han førte
Sin Fanger i Snor.

Stivt sad den vide Støvle
Om den kraftige Læg;
Hans Skuldre vare brede,
Men graasprængt hans Skjæg.

Mørk skreed han hen ad Veien
Med fast og langsomt Fjed,
Ret liig det skumle Skybjerg,
Der just op bag Skoven gleed.

Med sit Jagtspyd i Næven
Han gik mod Kirken hen;
Med bistre Øine skottede
Til ham de andre Mænd.

Dog hvor han over Sletten
Forbi Qvinderne gik,
Mødte hans skumle Øie
De sødeste Blik.

Der er i visse Øine jo
En Trolddoms dybe Hjem;
De Skjønneste, de Bedste 
Bedaare sig ved dem!

         _______


              V.

Men støttet paa sit Jagtspyd,
Fulgt af sin store Hund,
Ved Kirketrappen stod han nu
Med spodske Smiil om Mund.

Hen over Sletten ilede
Hans Blik til hver en Kant;
Da traadte Munken sagte
Hid med sin Ministrant.

Med blottet Hoved Jægeren
Alt knælede ned,
Han løfted alt sin Haand
Til den hellige Eed:

At ingen Mørkets Kunster
Han øved paa sin Jagt,
At han aldrig havde sveget
Sit Hjertes Troskabspagt.

Men et Angstraab der hørtes
Midt i den tætte Krands
Af den lyttende Mængde:
,,Ulykkelige! stands!''

Det var den lille Karen!
Som gjennem Ax og Siv
Hun trængte gjennem Sværmen:
,,O, Elskede! tilgiv!''

Rank stod hun der, en Dommer,
Alvorlig vel, men blid,
Fra Øiet strømmed Taarer,
Og Læben sittred, hvid.

,,Forstød mig, om du vil da!
Jeg skjenker dig dit Ord;
Men frels din dyre Sjæl,
Mens du vandrer end paa Jord!

Forstød mig, om du vil da!
Jeg frier dig for din Eed;
Men frels dig selv, du Elskte!
Kun for din Evighed!''

Først Jægersvenden stirred
Paa hende, bleeg og stum;
Men snart en Haan sig leired
Om Munden, kold og grum.

,,Hvem vover vel at standse
Mig paa en hellig Vei?
Hvad vil den frække Qvinde?
Jeg kjender hende ei!

Her planter jeg det tørre,
Det seige Hvidtjørnsskaft,
Fast hærdet i Flammen
Og uden Liv og Saft.

Jeg planter for jert Øie
Den visne, runkne Stav
Ned i en hellig Jordbund,
Min egen Faders Grav.

Saavist den ei faar Blomst og Blad,
Saavist den ei kan groe,
Saavist ei denne Qvinde
Jeg skjenket har min Tro!

Men kan den skyde Blomst og Blad,
Og kan den blive grøn,
Al Helvedes Forbandelse
Da vorde min Løn!''

Dybt stødte han sin Spydstang
I den Gravhøi med Magt, - 
Den tause Sværm omkring ham
Heel ængstelig gav Agt.

         ________


              VI.

Da glimted der et Lyn
Over Himlens sorte Tjeld,
En dundrende Torden
Gjenlød fra Skov og Fjeld.

Huult Hundene tuded,
Og med Skrig og med Støi
De sorte Skovens Ravne
Fra Rederne fløi.

Og ved Varselets Stemme
Fra den strenge Hævnens Tolk
Ned styrted paa sit Ansigt
Det forfærdede Folk.

Men kun den lille Pige
Og Jægrens raae Gestalt
Stod opreist og stille,
Da Dommen just faldt.

En sagte Luftning vifted,
Og Solen igjen frembrød:
Da ud af Spydets Knaster
Sig fine Spirer skjød;

De klare, grønne Blade
Fremmyldred derpaa,
Det knoppedes og dækked sig
Med hvide Blomster smaa;

Og runded sig til en Krone,
Der skjulte Spydets Blad!
Da hæved sig en Jubel,
Høitidelig, men glad.

Men over Jægrens Øie
Ret som et Slør sig drog,
En hvinende Latter
Vanvittig han opslog.

Han vælted sig paa Jorden
Med Fraaden om sin Mund;
Saa sprang han op og svandt
I den dæmrende Lund.

          ________


              VII.

Det var saa mørkt og stille,
Alt Solen var i Seng,
Da vandred der et Liigtog
Gjennem Skov, over Eng.

Af løvfulde Grene
En Baare var bygt;
Leiet var redt af Kløver
Og med Markblomster smykt.

Der laae den lille Karen
Med Hænderne paa sit Bryst;
Den blege Mund nu smiled,
Som Døden havde kyst.

Som et forgrædt, forsørget Barn
Der nys er slumret ind,
Med Freden om sin Læbe,
Men Taarer pa sin Kind.

Og hundred Fakler flammed
Paa den natlige Sti,
Og Fuglene de vaagned
Hvor som de drog forbi.

Og Qvinderne istemmed
En sagte Vuggesang;
Alt under Skovens Hvælving
Sorgdyssende den klang:

,,Sov sødt og hviil, du trætte Barn!
Du slumred ind i Vaar;
Snart hisset som en Rose
Du herligt opstaaer.

Sov sødt og hviil, du trætte Barn!
Alt i din grønne Bo;
Dit sorrigfulde Hjerte
Har nu slaget sig til Ro.

Sov sødt og glem i Drømme
Al Jordens Qval og Nød;
Gudsmoder dig optog
I sit velsignede Skjød!''

Blidt Sangens Toner dæmpedes
Og Fakkelglandsen svandt,
Alt som det lange Tog sig
Gjennem Skovkløften vandt.

Men paa Kirkens høie Dørtrin,
I Natten mørk og sval
Stod Munken end og stirred
Over den dybe Dal.



                
I:winther2002062329
T:Kong Saul og Sangeren
F:Hvad glimter hist langs Bjergets Rand
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde


Hvad glimter hist langs Bjergets Rand,
Hvis Høie, Bølger liig, mod Sletten vælte?
Det skinner hvidt, som Havets Sand, -
Er det en Fugleflok fra salten Vand?
Er det en Hjord? et mægtigt Kuld,
Iført sin Pragt, den hvide Uld?

   Nei! - der har Israels stærke Helte,
Med Truselsblik mod Philistæas Land,
Mod Askalon, mod Asdods Strand
Opreist en flygtig By af tusind Telte!

   Men Taushed hersker i den store Leir.
Hvi er den muntre Krigens Larm forsvundet?
Hvad? Har alt Sværdet Fredens Hvile vundet?
Har Herrens Folk alt ved sin Seir
Philisteren i Slavelænker bundet?

   Hvor her er tyst! See, Vagt ved Vagt,
Med Skjoldet under Nakken lagt,
Blødt hviler under Palmens Krone;
Og fra det Fjerne, hist ved Klippens Steen,
Hvor Geder nippe af den grønne Green,
Lydt høres Hyrdedrengens Fløite tone! - 

   Ved Kongens Telt staae Høvidsmænd
Med Spyd i Haand, med Sværd ved Lænd;
Paa blanken Hjelm Fjerbusken nikker,
Imens de hviske - see! - og Hov'det bøie,
Mens fra det skarpe, sorte Øie
De Lyn paa Lyn mod Fiendens Grændse skikker.

   I Kongens Telt? - ak, derfra just fremgaaer
Den Taage tung, som over Leiren ruger,
Som slapper Buens Stræng, og slaaer
Et Søm igjennem Sværdets Balg, og knuger
Hvert Spyd i Muld. - Trindt slumrer Daad og Kamp!
Men snart, ak! snart skal Vindens Vinge
Philistrens Krigsraab Eder bringe,
Stridshingstens Vrinsken gjennem Slettens Damp.
Hvor er han da, han, som skal byde?
Han, Kampens Sjæl, som I adlyde?
Vee, Israel! vee! da est du svag!
Hvor er din Frelse da paa Stridens Dag?

   Bag svære Purpurforhæng i sit Telt
Han sidder taus, den kongelige Helt.

   Det stolte Hoved med det gyldne Baand
Sig hviler tungt udi den høire Haand.

   Den Venstre hænger ned, saa slap og svag
Som Druens Ranke paa en Vinterdag.

   Hvad grunder han? mon paa en stor Bedrift?
Mon paa Prophetens hemmelige Skrift?

   Hans Øie stirrer - men det seer ei paa
De Blomster, som i Teppet virket staae.

   Indad er Blikket vendt, - men dødt og mat
Det skuer ud i øde, vildsom Nat.

   En ond Guds Aand har Læbens Port tillukt,
Paa Brystet lagt et Bjerg og Stjernen slukt.

   I Lænker er hans Løvehjerte lagt, - 
Hvo løser vel den skumle Trolddoms Magt?

   Vee, Israel! vee! nu est du svag!
Hvo bringer Frelse dig paa Kampens Dag? - -

   See! - Teltets Forhæng raslende sig hæver,
Og gjennem Aabningen en Lysning bæver
Af Himlens Blaae, af Solens Glands.
En Ungersvend med faste Skridt indtræder,
Med Harpen under Arm, i Hyrdeklæder,
Men smykt med Sundheds friske Krands.
Hans muskelbrede Arm kan Bjørnen tvinge,
Men Haanden, som tør ruske Løvens Bringe,
Fremtrylle kan til Liv paa Tonens Vinge
De Syner, som i Tanken sig bevæge,
Og som et sygnet Hjerte huldt kan qvæge.
Og mens hans sunde Blik paa Kongen dvæler,
Han sagtelig paa Teppet knæler,
Og lader Fingrene med Harpens Strænge lege.

               Og Konningen lytter! - 

               Han seer i det Fjerne,
               Mens Strængene bæve,
               Der tændes en Stjerne,
               Og Skyer bortsvæve.
               Og Vaarvinde lufte
               Med Blomsterdufte!
               Sig reiser det visnende
               Hjerte paany,
               De dunkle, de isnende
               Taager bortflye! - 

               Men Konningen lytter!

               Han hører de rislende
               Bjergbække gaae,
               Og Fuglen blandt hvislende
               Løvbuske slaae.
               Da klares hans Øie:
               Han skuer de Hytter,
               De grønnende Høie,
               Som hans Barndom saae.
               Sødt Strængene bæve,
               Og Tonerne gaae,
               De Skyer bortsvæve
               Fra Himlen blaae! 

               End Konningen lytter!

               I drømmende Tanker,
               Der hæve hans Bryst,
               Veemodig han vanker
               Med salig Lyst,
               Beskygget af Ranker,
               Hvor Kilderne gaae
               Ved ydmyge Hytter,
               Som hans Barndom saae.
               Hvert Billed, hvert Minde
               Han hilser som sit;
               Mildt Taarerne rinde, - 
               Og Hjertet er - frit!

               Og Konningen lytter!

               Høitideligt hæver
               Sig Strængenes Klang,
               Til Himmelen svæver
               Lovprisende Sang;
               Og haabefulde, fromme
               Fortrøstninger komme,
               Og atter i Luer
               Af Livets Sol
               Gudherren han skuer
               Paa Magtens Stol!

   Og, lig den Luftning mild og sval, som vifter
Paa Morgenrødens Vei, fra Kongens Bryst
Ei Suk sig trænger frem, og Kinden skifter
Sit blege Lød, og Hjertet slaaer med Lyst.
Et Smiil fremblomstrer om hans Mund og Kinder,
Hver Sene strammes i sin vante Kraft,
Og Blodet strømmer ildfuldt gjennem Barmen.
Det brede Glavind om sin Lænd han binder,
Han griber Landsens svære Skaft,
Han skyder Skjoldet, gyldenblankt, paa Armen,
Og, som en Løve kjæk fra Skovens Gjem,
Han træder frem!

   Som Lyn det gjennem Leirens Rækker farer!
Vild Jubel blander sig med Vaabenklang:
Skjælv, Philistæa! skjælv, din Dødesang
Istemme nu Jehovas stærke Skarer!
Paa Slettens Flade, ud af Kløft og Krog,
Sig krummer ned det lange Krigertog,
Mens Echo, fjernt derude,
Gjentager over Bjerg og Dal
Basunens Klang, Trompetens Skrald,
Der varslende bebude
Jehovas Seier og hans Fienders Fald!





                
I:winther2002062330
T:Ridderen og hans Datter
F:Engang i gamle Dage
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde


Engang i gamle Dage
En Ridder lured hist,
Rovgjerrig som en Drage, 
Fra Borgens takkede Qvist;
Hver Kjøbmand med sin Kærre,
Hver Bonde med sit Qvæg
Saae heller Helveds Herre,
End Ridderens røde Skjæg.

Han sad med skumle Svende
I det taarnede Huus,
Og lod Tærningen rende,
Og vendte Bund paa Kruus;
Med en Munk, som drikke kunde
Og messe ham tilpas,
Med en puklet Dverg og Hunde,
Der fik Prygl og gjorde Spads.

Dog alt hans Rov og Eie
Slet ikke kunde forslaae;
Det svandt ad tusind Veie,
Som Vand gjennem en Saa,
Som over Taget Røgen, - 
Saa han fandt sig tilsidst
Heel pjaltet og meer nøgen
End fattig Fugl paa Qvist.

Hans Kofte var forflikket
Med Fløielskappens Rest,
Og bødet og beklikket
Var hans Hoser og Vest.
Hans Ganger stod og hived,
Skindmager, i sin Baas,
Ei Stien var oplivet
Af And eller Gaas.

Og Sølv - det saae man ikke
Paa Skjenkebordet meer,
Hver Slurk, han vilde drikke,
Drak han af Tin og Leer;
Og midt i al Elende,
Af Lykken reent forladt,
Han mægted ei at kjende
Sin rigeste Skat.

Blandt Tidslerne en Rose
Sig hæved frisk og rød,
Op af den fule Mose
En Lilie sig skjød;
Og Rosen var hans Datter
Med Hjertets Lilie reen; - 
Ei prudere Guld omfatter
En klar Karfunkelsteen.

Da hendes Moder blegned,
Hun selv gik frem til Liv;
En kjærlig Engel hegned
Om det spæde Blomstersiv;
Og sagtens var det hende,
Der deilig, reen og from,
Fra Borgen monne afvende
Himlens Straffedom.

Hist nede dybt i Dalen,
Støttet til brune Fjeld,
Omskygget af Bøgesalen,
Stod der et lavt Capel.
Den hellige Jomfrues Billed,
Men Frelseren ved sit Bryst,
Paa Altaret var opstillet
Til Vansmægtendes Trøst.

Hver Aften, naar Solen dvæled
Og speiled sig i Flod,
Vandred hun did og knæled
Fromt for Madonnas Fod,
Og hentede fra det høie,
Det evige Væld
Klarhed for sit Øie
Og Hvile for sin Sjæl. - 

Det var en Aften silde
Saa ængstlig, lummerheed;
Tordenskyerne stille
Sig lagde i Dalen ned;
Det sorte Teppe skjuled
Himlen og Fjeldets Top,
De mørke Graner skuled
Tause fra Klippens Krop.

Da stod den røde Ridder
I Dalens lønligste Vraa,
Hvor Uglen eensom sidder,
Og de sorte Snoge gaae.
Men uden Gru for Krybet,
Der hvisled om hans Fod,
Han stirrede ned i Dybet
Og høit sin Røst oplod.

Han kaldte Den, der fører
Mod Lyset Mørkets Hær,
Som paa onde Hjerter hører
Og altid er dem nær.
Hvor Bjerget aabned sin Strube,
Han ham at komme bød;
Og af den sorte Grube
Den Paakaldte sig skjød.

,,Hvad vil du?'' - Guld! - ,,Betal mig?'' - 
Jeg giver dig min Sjæl!
,,Den er alt min!'' - Saa befal mig
En anden Vei! - ,,Nu vel,
En pletfri Sjæl du give.'' - 
I Borgen er kun een! - 
,,Din Datter maa det blive,
Hvis hun endnu er reen!''

Jeg giver dig min Datter!
,,Saa faaer du og mit Guld!''
Med vild og haanlig Latter
Sank Mørkets Drot i Muld.
Tordnen rulled foroven,
Og Lyn mod Klippen slog;
Den Ridder igjennem Skoven
Fortumlet hjemad jog. - 

I Borgens Hauge pleied
Den unge Frøken at gaae;
Der pusled hun og hæged
Om alle de Blomster smaa;
Men tankefuld tidt hun stirred
Paa Himlen, paa dyben Strøm,
Mens Taaren i Øiet dirred,
Og Tanken blev til Drøm.

I Tanken stod et Billed,
Som hun kjendte saa vel,
Det havde tidt sig stilled
Paa det nærmeste Fjeld;
Det traadte ud af Skoven
Med muntert Smiil og Vink,
Og nærmed sig forvoven
Den steileste Brink.

Det var en dristig Jæger,
Hendes ukjendte Ven;
Han bar et Horn og Bæger
Og Sværd ved sin Lænd.
I den grønne Jægertrøie
Han blæste paa sit Horn, - 
Og saadant venligt Øie,
Hun skued ei tilforn.

Hvor sittred hun og bæved,
Naar den deilige Mand 
Saa kjæk og smidig svæved
Paa den svimlende Rand!
Hvor blussed hendes Kinder,
Hvor bølged hendes Bryst,
Da fra Naboklippens Tinder
Hun først hørte hans Røst!

Tilsidst han sig voved
Til Haugemuren hen;
Hvad han bad om og hun loved,
Jeg siger ei igjen;
Men et Haandtryk, det fik han
Som Hjertets første Høst,
Og henrykt bortgik han
Med Himlen i sit Bryst.

Som Vidne Nattens Stjerne
Beskued deres Pagt,
Opmærksom i det Fjerne
Den stod, som venlig Vagt;
Den hørte hendes Klage,
Den hørte og hans Raad:
,,Med mig du skal bortdrage
Og glemme Sorg og Graad!''

,,Ak, bryd dit Fængsels Gitter,
Forlad den lumre Luft,
Der vanhelligt smitter
Min Roses rene Duft!
O, kom til Liv og Varme,
Til en hellig Fredens Havn
I mine stærke Arme
Og i min Moders Favn!''

Hun sukked og hun sittred,
Hendes Kind blev saa varm,
Hun rakte gjennem Gittret 
Ham sin sneehvide Arm;
Hun lagde til hans Øre
Sin Læbe fiin og rød,
Og knap han kunde høre,
Hvad hun hviskende bød:

,,Naar Aftensolen dvæler
Og speiler sig i Flod,
Hist i Kapellet knæler
Jeg for Madonnas Fod.
Kom did! - Paa Livets Bølge,
Hvor den saa fører hen,
Som din Skygge vil jeg følge,
Og trofast som den!''

Mildt deres Haab tilsmiilte
Et prægtigt Stjerneskud! - 
Men Ungersvenden iilte
Fra sin ængstelige Brud;
Thi Lindens Blad sig rørte,
Sig Lærken høit opsvang,
Og fra Portens Taarn de hørte
Vægterens Skjemtesang:

,,Alt Morgenrøden smiler
Ud over Dal og Fjeld;
Hvo hos sin Elskte hviler,
Maa nu vogte sig vel;
Thi Dagens klare Kerte
Faaer tusind Øine vakt,
Der vogte paa hans Hjerte
Og dets hemmelige Pagt.

O, væk din unge Beiler,
Du Jomfru faur og fiin!
Frem Morgenskyen seiler
Rød, som den klare Viin.
Og lad med Kys nu fare
Din prude Hjertensskat;
Dig Himlen ham bevare
Til næste Midienat!''

Det var ved Middagstide,
Den Ridder talte saa:
,,Min Datter! vi ville udride,
Mens Himlen er saa blaa;
Sadlet er vore Heste,
Svøb om dig nu dit Slør;
En Nabo vil vi gjæste,
Du aldrig skued før!''

Om hendes ranke Lemmer
De lange Folder flød,
Som naar Taageskyen gjemmer
En Poppel i sit Skjød;
Rosen paa hendes Kinder
Blev til en Lilie hvid,
Hvor Taaren sagte rinder
Som Dug ved Nattetid. 

Langs med de steile Vægge
Paa Fjeldstien smal
Dødtause reed de Begge
Ned i den grønne Dal;
Og jævne Flodens Bølger
I Ridderens Fjed
Den unge Frøken følger,
Og Sorgen følger med.

Men da de kom i Dalen,
Hvor, støttet til brune Fjeld,
Omskygget af Bøgesalen,
Der stod et lavt Capel,
Hun sagde: ,,Mens Solen dvæler
Og speiler sig i Flod,
Tillad, at her jeg knæler
I Bøn for Madonnas Fod!''

Ind i den hellige Halle
Hun træder med hastigt Fjed
Og lader Sløret falde,
Og synker for Altret ned.
Hun folder de Hænder hvide,
Og bøier med ydmygt Sind,
Mens tause Taarer glide,
Sig dybt mod Altrets Trin.

Da stige hendes Tanker
Til Naadens Throne op,
Som naar Vedbend sig ranker
Mod Egens høie Top;
De flygte, som naar Duen,
Af Glenten forfulgt,
Høit under Himmelbuen
Bag Skyens Skjold er dulgt.

De knuge sig med Smerte,
Men og med salig Trøst,
Til det evige Hjerte,
Der bar Alverdens Brøst;
Hun synes høre Stemmer
Fra Paradisets Bo;
Sig selv og Alt hun glemmer
I den drømmende Ro! - 

Det var den røde Ridder
Paa sin stampende Hest,
At høre Fugleqvidder
Blev ham en fattig Fest;
Thi kaldte han paa sin Datter
Ind ad Capellets Dør, - 
Da viste hun sig atter
I det bølgende Slør.

Om hendes ranke Lemmer
De lange Folder flød,
Som naar Taageskyen gjemmer
En Poppel i sit Skjød.
Dødtause red de begge
Dybere ned i Dal,
Hvor fra brune Klippevægge
Hvislede Fossens Fald.

Da standsed den røde Ridder
I Dalens lønligste Vraa,
Hvor Uglen eensom sidder,
Og de sorte Snoge gaae;
Hvor Stømmen vild med Bulder
I sorten Afgrund foer,
Hun, støttet paa hans Skulder,
Satte sin Fod til Jord.

Og frækt han kaldte atter
Ham, som han maned før:
,,Her bringer jeg min Datter!''
Bort rev han hendes Slør, - 
Da - Blodet ham sank fra Kinden - 
Brat døde hvert hans Ord:
Det var hende! Herskerinden
For Himmel og Jord!

Det var alle Himles Dronning
I unævnelig Pragt!
Ræd flyede Mørkets Konning
Igjen til Dybets Schacht;
Og Strømmens Larm forstummed,
Den dæmpede sin Gang,
Og klart blev Himmelrummet,
Og Fuglen atter sang. - 

 - Paa Syriens Grændsehede
En Ridder strøifed kjæk,
For de Hedninger lede
En Afsky og Skræk;
Hver Dag blandt Fienders Vrimmel
Hans raske Ganger sprang,
Men fromt mod Nattens Himmel
Sig hans Bodspsalme svang.

Han havde hørt en Stemme,
Der varsled evig Død,
Ifald han  kunde glemme,
Hvad Stemmen ham bød;
Han havde seet, at Øiet
Dog smilede ham Haab,
Hvis sønderknuust han bøied
Sig under Martyrdaab.

Og da med Sværd og Bønnen
Han trolig havde stridt,
Blev Dødens Rast ham Lønnen
For hvad han havde lidt.
Ham fulgte Korsets Helte;
Og paa hans sorte Skriin
Laae der et Tornebelte
Og en blodig Disciplin. - 

 - Hvor Donaus Bølge blinker
I varme Sommerdag,
En vældig Borg mig vinker
Med Taarn og røden Tag;
Og det hyggeligste Billed
I Borgens Urtegaard,
Som i en Ramme stillet,
Nu for mit Øie staaer:

En gammel Dame spinder
Paa sin siirlige Rok;
En yndig Frue opbinder
Den hældende Rosenstok;
En ung Herr Ridder qvæder
For sin rødmende Viv
Om Haab og om Glæder
Som skal vaagne til Liv.

Det var hiin raske Jæger!
Med Cithren paa sit Skjød,
Han løfter det gyldne Bæger
Og drikker Vinen rød;
Af sin deilige Frue
Modtager han det helst, - 
Hun var den fromme Due,
Som Madonna havde frelst.

                
I:winther2002062331
T:Sangerens Lykke
F:Paa Montferrat i den gyldne Sal
N:Bidrag fra Svend Andersen.
N:Indtastet efter Chr. Winther: <i>Fortællinger paa Vers</i>, udgivet Gyldendalske Boghandels Forlag, Kjøbenhavn, 1901.
Q:kilde


Paa Montferrat i den gyldne Sal
Der lytter Ridder og Frue
Til Qvad af en liflig Nattergal
Alt under den hvælvede Bue.

Markgreven kneiser med Fjederhat,
Om Skuldrene Fyrstekappen;
Han lytter, med Næven paa Knæet sat,
Og Hagen paa Sværdeknappen.

Ved hans Side blusser en Rose fiin,
Og det er hans deilige Søster;
Hun lytter, og under det hvide Liin
Sig hæve de unge Bryster.

Der er saa tyst i den vide Hal,
Fast høres de bankende Hjerter,
Som naar i Skoven en Nattergal
Udaander sin Elskovs Smerter.

Og det er den ædle Troubadour,
Rambaut af Vaquieres;
Han synger i det forgyldte Buur
Den hellige Jomfru til Ære.

Den hellige Jomfrues hulde Navn
Han vil sine Qvad indvie:
Hvergang han tager sin Cithar i Favn,
Er hans første Ord: ,,o, Marie!''

Og dette Navn for den ganske Jord
Han vil saa yndigt besynge,
Som hist det klinger i evigt Chor
,,Maria!'' blandt Engles Klynge.

Og lægger han da sin Cithar bort,
Saa Strængen atter ma tie,
Fra barmens Dyb det klinger fort
I sødeste Toner: ,,Marie!''

Men heftigt Fyrstindens Hjerte slaaer,
Paa Læben Sukket hendøde;
Over Hals og sneehvide Skuldre gaaer
Den klareste Morgenrøde.

Som i en dyb, en tankefuld Drøm
Hun sidder med Panden bøiet;
Ned flyder Lokkernes brune Strøm
Og dølger Kinden og Øiet.

Markgreven stryger sit sorte Skjæg,
Han rynker sit Bryn og tier;
Men Ridderne hviske langs Salens Væg:
,,Ja, der er flere Marier!''

                __________


                       II.

I Skoven er der saa luunt et Sted
Under Egens knudrede Grene;
Kilden risler saa tæt derved, - 
Der stode de begge alene.

Bag den skjermende Rosenhækkes Læ
Af sagte Zefirer vugget,
Dybt bøier Troubadouren sit Knæ,
Og frit udaander han Sukket.

Og et Svar ham møder fra hendes Røst,
Hun op til Himlen ham hæver,
Til Himlen i hendes kydske Bryst,
Hvor Kjærligheds Vaarblomst bæver.

Paa hans Pande et Kys, et eneste kun,
Hun vover med Iil at trykke;
Da lægger sig yndigt om Kind og Mund
Undseelsens Jomfrusmykke.

Hun sætter sig blødt under Buskens Hang
Paa blomsterbroderede leie;
Oplader han da til Strængens Klang
Sit Hjertes kostbarste Eie.

De Billeder komme, de Billeder gaae,
Hans Toner saa lifligt male;
Fyrstinden smiler og lytter derpaa,
Til Øielaagene dale.

Og Troubadouren, den Elskede nær,
Paa duftende Leie sig strækker;
Mellem hende og sig, som et Cherubsværd,
Sin trofaste Cithar han lægger.

Og Kilden risler, og Droslerne slaae
I Skovens susende Sale;
Og Tankerne komme, og Tankerne gaae,
Til hans Øielaage de dale. -

Alt Aftensolen med Purpur og Guld
Har farvet Fjeld og Skove;
Markgreven vandrer saa tankefuld
Langs Kildens spillende Vove.

Da seer han det unge slumrende Par,
Og standser sin Fod forfærdet;
Brat syder hans Blod, og kraftigt har
Han Haanden alt lagt paa Sværdet.

Men Haanden synker, - et andet Sind
At fatte hans Hjerte mægter;
Han sniger sig let under Egen ind,
Og løsner sin Kappes Hægter;

Og dækker med fyrsteligt Hermelin
Det drømmende Jomfruhjerte,
Den blændende Skulder og Foden fiin, -
Og iler saa bort i Smerte.

           _________


                III.

Saa ængstligt i Salen paa Montferrat
Der hvisker Ridder og Frue;
Markgreven kneiser med Fjederhat,
Og barsk er hans Øie at skue.

Og midt paa den tavlede marmorgrund,
Paa Knæ, med Kappen i Hænder,
Den unge Sanger, med blegnet Mund,
Til Fyrsten sit Øie vender;

Og stammer sagte: ,,Min Hersker og Ven!
Jeg gik mig en Tur i Lunden; 
Ydmygeligt her jeg bærer igjen,
Hvad hist jeg usalig har funden!''

Fra Stolen sig hæver Fyrsten prud, - 
Forstummet er Hvisken og Talen, - 
Af Balgen drager han Sværdet ud, -
Da blegner hver Kind i Salen!

,,Du Sangfugl! du flakker mig hid og did,
Snart vilde du mig vel forgjette;
Thi skal du nu stækkes, - til evig Tid
Jeg dig udi Buur vil sætte!''

Og Sværdet løfter han rolig, stolt,
Tre Gange han rører hans Skulder,
Men dæmper flux med alvorligt ,,Holdt!''
De jublende Ridderes Bulder.

,,Stat op, Hr. Ridder! og her i min Haand
Du svæge mig Tro og Fæste;
Det bliver vel ei det eneste Baand?
Jeg kjender jo nok det bedste!

For Gud og Æren brug Mod og Marv,
Til seent i Graven du blunder!
Behold min Kappe til Eie og Arv,
Og - det, som du fandt derunder!''

